༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W871 ImageGroup: ||1KG16130
LCCN: n/a ISBN: n/a
Title:
ཕར་ཕྱིན་སྤྱི་དོན་སྐལ་བཟང་ཀླུ་དབང་གི་རོལ་མཚོ།
pharphyinspyi don skalbzangklu dbanggi rol mtsho/
Author:
ཆོས་ཀྱི་རྒྱལ་མཚན
choskyirgyal mtshan
Descriptor: In/a
OriginalPublication: gangscankhyadnordpetshogs/;v 40-42
Place: Ihasa/
Publisher: sergtsug nang bstandpe rnying tshol bsdu phyogssgrig khang/
Date: 2009
Volume: 2
TotalVolumes: 3
TBRCPages: 2
IntroductoryPages: In/a
TextPages: In/a
ScanningInformation: ScannedatTibetan BuddhistResource Center, 1430 MassachusettsAvenue, Cambridge
MA02138, USA Comments: 12/2013

༄༅། །ཕར་ཕྱིན་སྐབས་གཉིས་པ་གསུམ་པ་བཞི་པ་
གསུམ་གྱི་སྤ་དོན་སྐལ་བཟང་ཀླུ་དབང་
གི་རོལ་མཚོ་ཞེས་བྱ་བ་
བཞུགས་སོ། །
བར་ཆ།
རྗེ་བཙུན་ཆོས་ཀྱི་རྒྱལ་མཚན།
PRECIOUSNESS
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་།

དཔེ་ཚོ
ནོར་དཔེ་
PRECIO ཁྱད་ནོར ཁྱད་ནི
DR
ནོར་ཁྱད་PRECIOU །
ཁྱད་ཚོགས
། དཔེ་
ཚོགས PRECIOUSNESSPRECIOUSNESSནོར་NOUSNESSདཔེ་ཁྱད་
ནོར་
ཁྱ པ་ག༴ ལ ཚོགསབས་
/ESS དཔེ་
gནོར་
ཁྱད་ཁྱ gc0calgigss
PRECIOUSNESSཌ ༩༤༦
usness
PRECIOUSNESSia། s ཀླ
ཁྱ ར་ú།2
,ག 57lg95
C55 ས་ས ཆོག 571055
U 57 % ,
PRECIOUSNESS / ན་
ཁྱད་P222102g0007 9
7Z52067 、
། stgsg
ཚོགས།
70%s755557gs
ནོར་ཆ།
ཚོགས
དུ་ནོར་དཔེ་ཚོགས
།~g༩0%=
@ རྗེབསྡུ་མཚན་།
pgs ཀྱལ་? ཚོགས. ཆོག
ཚོགས དཔེ་དཔེ་PRECIOUSNESS
ནོར་PRECTདཔེ་ནོར་PRECIOUSNESS-༩༡༧ ཁྱད་ནོར་ཁྱད་
ད་
{ ཚོགས།>7%
|g55
དཔེ་ཚོགས།
ནོར་དཔེ་ཚོགས
gC72%SN
ནོར་དཔེ་7g40c57 ཁྱད་
::ཀྱ
ཁྱད་ཀ ། ཚོགས
ཚོགས
དཔེ་ཚོགས དཔེ་ཚོགས་
་དཔེ་
ཁྱད་ནོར་དཔེ་
77Z2%
ནོར་ནར་ཁྱད་PR 慈雲 ཁྱད་ནོར IBXXUNgy gss ཚོགས། ཚོག་
% དཔེ་
72g55 ཚོགས ཆེ་ཚོ།
༧༢༩Z༡7ནོར་དཔེ་
ཁྱད་ནོར་
དཔེ་ཤོར་ཁྱད་PR
ནོར་ཁྱད་PRECI །
ཁྱད་། <5 s7gs ཚོགས )
ཚོགས
དཔེ་ཚོགས
%S77S
70877
ནོར་དཔེ་
ཁྱད་ནོར་
དཔེ་ནོར་267 ཁྱད་
ནོར་
ཁྱད་ཏོང་
ཉེར་དཔེ་ཚོག
དཔད ssgss ཚོགས་
ESS ཚོགས
དཔེ་6
༡༡% ནོར་དཔེ་
PRECIOUSNESSདཔེ་ནོར་PZg@ ཁྱད་©
ནོར་ཁྱད་
བཛཁྱད་55 ཞུགས snessOUSNESS11010

གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར ཕ་སྤྲེལ་རྒན་དང་། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་འཇིག་རྟེན་དང་འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་སྒྲ་བསྒྱུར་སློབ་གྲྭ་ཐོག་མར་
བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འ རྒྱལ་ཁབ་ཁག་ནས་ནང་
རིག་པ་གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་
ཪིག་མཛོད་བརྒྱའི་སྒོ་འཕཪ་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་
བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་
བསྟན་བཅོས་ཐམས་ཅད་འུ་ཅག་ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་
བས། བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་

དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ དེ་ལྟ་བུའི་རྩ་ཆེའི་རིག་གཞུང་རྨོངས་
པའི་ནད་བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་
སུ་ཤོག་བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་བྱམས་དང་སྙིང་
རྗེས་རྒྱུད་དུལ་ཞིང༌ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའ ང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང་ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ དུས་ངན་དེ་ལྟ་བུའི་ཁྲོད་
ནས་སྟེས་དབང་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ།
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་༩ མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང་དགོན་སྡེ་དང་། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བཪ་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང༌
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང་མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང་། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང༌། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ།
འཚོལ་བསྡུ་ཕྱོགས་སྒྲིག་ཁང་ནས།
སྤྱི་ལོ་༢༠༠༩ལོའི་ཟླ་བ་༦པའི་ཚེས་༧ལ

ཨང་ད ཀ ར་ཆ ག ཤོག་གྲངས།
༼སྐབས་གཉིས་པར།༽ ** %, ༼ «
༡༽ ཐོབ་བྱེད་ལམ་ཤེས་ཡན་ལག་རྒྱས་པར་བཤད་པ་ལ།
འབྲེལ་བཀོད་པས་མཚམ་སྦྱར་བ།
༢༽ རང་ལུགས་ལ་ལམ་ཤེས་ཀྱི་ཡན་ལག་དང་ཡན་ལག་
ཅན་གྱི་ལམ་ཤེས་བཤད་པ།
༣༽ ལམ་ཤེས་མཚོན་བྱེད་ཀྱི་ཆོས་རྒྱས་བཤད་ལ་དང་པོར་
ལམ་ཤེས་ཀྱི་ཡན་ལག་རྒྱས་པར་བཤད་པ། ར
ལམ་ཤེས་ཀྱི་རྟེན་བཤད་པ།
༥༽ བརྟེན་པ་ལམ་ཤེས་ཀྱི་ཁྱད་པར་བཤད་པ་ལ། དང་པོ་སྐྱེ་ཚུལ་བཤད་པ། 20
༦༽ མཐར་ཐུག་ཐེག་པ་གསུམ་དུ་གསུངས་པ་ངེས་དོན་དུ་འདོད་པའི་ལུགས། ༡༣
༧༽ མཐར་ཐུག་ཐེག་པ་གསུམ་དུ་གསུངས་པ་དྲང་དུ་འདོད་པའི་ལུགས། ༥
༨༽ ཞར་ལ་ཐེག་པའི་རྣམ་གཞག་ལ་མཚན་ཉིད་དབྱེ་བ་ས་
མཚམས་སོགས་བཤད་པ། ༢༣
༩༽ ཉན་རང་ཐེག་ཆེན་དུ་གང་ནས་འཇུག་དཔྱད་པ། ༢༤
༡༠༽ འཁོར་བ་ལ་མཐའ་ཡོད་མེད་དཔྱད་པ།
༡༽ བརྟེན་པ་ལམ་ཤེས་ཀྱི་ངོ་བོར་བཤད་པ། ༩
༡༢༽ ལམ་ཤེས་ཀྱི་བྱེད་ལས་ཀྱི་ཁྱད་པར་བཤད་པ། 36
ངའི་སྨན་
༡༣༽ ཉན་ཐོས་ཀྱི་ལམ་ཤེས་པའི་ལམ་ཤེས་ངོ་བོར་36ང་བཤད་པ།

ཨང༌ད ཀ ར་ཆ ག ་ཤོག་གྲངས།
༡༤༽ ཤེས་པར་བྱེད་པའི་ཚུལ་ལ་མཐའ་ཅུང་ཟད་དཔྱད་པ། ༤༠
༡༥༽ རང་ལུགས་ལ་མཚན་ཉིད་དབྱེ་བ་ས་མཚམས་སོགས་བཤད་པ།
༡༦༽ དེའི་རྒྱུ་ངེས་འབྱེད་ཆ་མཐུན་བཤད་པ།
༡༧༽ རང་རྒྱལ་གྱི་ལམ་ཤེས་པའི་ལམ་ཤེས་འཆད་པ་ལ་བགྲོད་པ་
པོ་རྟེན་གྱི་ཁྱད་པ།
༡༨༽ སྤྱིའི་དོན་ལ་རིགས་ཀྱི་ཁྱད་པར་སོགས་བདུན་བཤད་པ། ༤
༡༩༽ གཞུང་དོན་བཤད་པ། ༅
༢༠༽ ཁྱད་པར་ལ་རྩོད་བ་སྤོང་བ།
༢༡༽ བགྲོད་བྱ་ལམ་གྱི་ངོ་བོར་བཤད་པ། ༦
༢༢༽ བརྟེན་པ་སྤང་རྟོགས་ཀྱི་ཁྱད་པར་བཤད་པ། ཎཱུ
༢༣༽ རྟེན་རིགས་ཀྱི་ཁྱད་པར་བཤད་པ། ༡
༢༤ ༽ རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད་དབྱེ་བ་
སོགས་བཤད་པ།
༢༥ ༽ དེའི་རྒྱུ་ངེས་འབྱེད་ཆ་མཐུན་བཤད་པ།
བྱང་སེམས་ཀྱི་ལམ་ཤེས་ལ་སྤྱིའི་མཚམས་སྦྱར་ཏེ་མཐོང་ལམ་བཤད་པ། ولد
༢༧༽ མཐའ་དཔྱད་པ་ལ་མཐོང་ལམ་སྐྱེ་བའི་རྟེན་བཤད་པ། ༧༨
༢༨༽ བརྟེན་པ་མཐོང་ལམ་གྱི་རྣམ་གཞག་ལ་མཚན་ཉིད་
དབྱེ་བ་སོགས་བཤད་པ།
༢༩༽ མཐོང་སྤང་སྤོང་ཚུལ་ལ་དཔྱད་པ།
ü

ཨང་ད ཀ ར་ཆ ག ཤོག་གྲངས།
༣༠༽ སྐད་ཅིག་མ་དུར་སྐྱེར་འདོད་བ་དགོད་པ།
༧༽ འཐད་པའི་ཕྱོགས་བསྟན་པ། ༡
༣༢༽ ལུང་ལས་གསུངས་ཚུལ། Ce
༣༣༽ སྒོམ་ལམ་བཤད་པ་ལ་མཚམས་སྦྱར་ཏེ་སྒོམ་ལམ་གྱི་
བྱེད་པ་བཤད་པ། 900
༣༤ ༽ ཐེག་ཆེན་གྱི་སྒོམ་ལམ་གྱི་བྱེད་པའི་མཚན་ཉིད་
དབྱེ་བ་སོགས་བཤད་པ། ༡༠༣
༣༥༽ བྱེད་པ་ཅན་གྱི་སྒོམ་ལམ་ལ་མཚམས་སྦྱར་བ་དང་
སྒོམ་ལམ་གྱི་རྟེན་བཤད་པ། ༡༤༥
༣༦༽ ཐེག་ཆེན་གྱི་སྒོམ་ལམ་གྱི་མཚན་ཉིད་དབྱེ་བ་སོགས་བཤད་པ། ༡༠༦
མོས་པ་སྒོམ་ལམ་བཤད་པ། 270
མཐའ་དཔྱད་པ་ལ་མོས་པའི་ཡུལ་དང་ངོ་བོ་སོགས་ལྔར་བཤད་པ། ༡༡༦
༣༩༽ མོས་པ་སྒོམ་ལམ་གྱི་མཚན་ཉིད་དབྱེ་བ་སོགས་བཤད་པ། ༡༡༧
༤༠༽ མོས་པ་སྒོམ་ལམ་གྱི་ཕན་ཡོན་བཤད་པ། ༡༢༠
༤༡༽ མོས་པ་སྒོམ་ལམ་གྱི་ཕན་ཡོན་གྱི་མཚན་ཉིད་
དབྱེ་བ་སོགས་བཤད་པ། ༡༢༤
༤༢༽ བསྔོ་བ་སྒོམ་ལམ་བཤད་པ། ༡༢༤
༤༣༽ སྤྱིའི་དོན་ལ་བསྔོ་བྱའི་རྫས་དང་སྔོ་བྱེད་ཀྱི་
སེམས་སོགས་དྲུག་བཤད་པ། ༡༣༠

ཨང༌། ད ཀ ར་ཆ ག ཤོག་གྲངས།
༤༤༽ བསྔོ་བ་སྒོམ་ལམ་གྱི་མཚན་ཉིད་དབྱེ་བ་སོགས་བཤད་པ། グスク
༤༥༽ རྗེས་སུ་ཡི་རང་སྒོམ་ལམ་བཤད་པ། ༡༣༢
༤༦༽ རྗེས་སུ་ཡི་རང་གི་སྒོམ་ལམ་གྱི་མཚན་ཉིད་
དབྱེ་བ་སོགས་བཤད་པ།
༡༣༤
༤༧༽ ཟག་མེད་སྒོམ་ལམ་ལ་ཐུན་མོང་བའི་མཚམས་སྦྱར་བ། ༡༣༥
༤ཏོ༽
སྒྲུབ་བ་དང་རྣམ་དག་སྒོམ་ལམ་གྱི་མཚན་ཉིད་
དབྱེ་བ་སོགས་བཤད་པ། ༡༣༨
༤༩༽ སོ་སོའི་དོན་ལ་སྒྲུབ་བ་སྒོམ་ལམ་བཤད་པ། ༡༣༩
༥༠༽ རྣམ་དག་སྒོམ་ལམ་ལ་གཉིས་ལས་རྣམ་དག་གི་རྒྱུ་བཤད་པ། ༡༤༢
༥༡༽ རྣམ་དག་སྤྱིར་བསྟན་པ། ༡༤༥
༥༢༽ རྣམ་དག་བྱེ་བྲག་ཏུ་བཤད་པ། ༡༥༡
༥༣༽ རྣམ་དག་གི་མཚན་ཉིད་དབྱེ་བ་སོགས་བཤད་པ།
༡༥༣
༥༤ ༽ མཐར་ཐུག་གི་ལམ་གྱི་ཁྱད་པར་བཤད་པ། ༡༥༤
༥༥༽ སྐབས་བསྡུ་བའོ།།
༡༥༩
༼ སྐབས་གསུམ་པ།
༥༦༽ ལམ་ཤེས་རྣམ་པ་དག་བྱེད་གཞི་ཤེས་ཀྱི་ཡན་ལག་རྒྱས་པར་
བཤད་པ་ལ་འབྲེལ་བཀོད་པ་དང་མཚམས་སྦྱར་བ། ༡༦༡
iv

ཨང༌ཤོག་གྲངས།
༥༧ ༽ སྐབས་གསུམ་པའི་བསྟན་བྱའི་གཙོ་བོར་གྱུར་བའི་གཞི་ཤེས་
གང་ཡིན་དཔྱད་པ། ༡༦༣
༥༨༽ གཞི་ཤེས་ཀྱི་མཚན་ཉིད་དབྱེ་བ་ས་མཚམས་སོགས་བཤད་པ། ༡༦༨
༥༩༽ གཞིཤེས་མཚོན་བྱེད་ཀྱི་ཆོས་རྒྱས་པ་བཤད་པ་ལ་དང་པོ་གཞི་
ཤེས་ཀྱི་རང་བཞིན་བཤད་པ། ༡༦༩
༦༠༽ འདིར་བསྟན་ལམ་ཤེས་གཉིས་ཀྱི་སོ་སོའི་མཚན་ཉིད། ༡༨༠
༦༡༽ འདིར་བསྟན་སྲིད་ཞིའི་མཐའ་ལ་གནས་པའི་དོན་བཤད་པ། ༡༨༠
༦༢༽ འབྲས་ཡུལ་ལ་ཉེ་རིང་དུ་འཇོག་པའི་རྒྱུ་མཚན་བསྟན་པ། ༨༢
༦༣༽ གཞི་ལམ་ལ་མཚན་འཛིན་གྱི་སྤང་གཉེན་བཤད་པ། ༡༨༦
༦༤ ༽ འབྲས་བུ་ལ་མཚན་འཛིན་གྱི་སྤང་གཉེན་བཤད་པ། ༡༩༢
༦༥༽ དེ་དག་གི་འཇུག་བསྡུ་བ། ༡༩༧
༦༦༽ ཉམས་སུ་ལེན་ཚུལ་ལ་གཞི་ཤེས་སྦྱོར་བའི་ངོ་བོ་བཤད་པ། ༡༩༨
༦༧ ༽ འདིར་བསྟན་བྱང་སེམས་ཀྱི་སྦྱོར་བའི་མཚན་ཉིད་
དབྱེ་བ་སོགས་བཤད་པ། ༢༢
༦༨༽ སྦྱོར་བའི་མཉམ་ཉིད་བཤད་པ། ༢༨
༦༩༽ འདིར་བསྟན་སྦྱོར་བའི་མཉམ་ཉིད་ཀྱི་མཚན་ཉིད་
དབྱེ་བ་སོགས་བཤད་པ། ༢༠༩
༧༠༽ ཉམས་སུ་བླངས་བའི་འབྲས་བུར་བཤད་པ། ༢༡༠
༧༡༽ མཐོང་ལམ་མདོར་བསྟན་ཏེ་རྣམ་པ་རྒྱས་པར་བཤད་པ། ༢༡༡

ཨང༌། ད ཀ ར་ཆ ག ཤོག་གྲངས།
༧༢༽ སྒོམ་ལམ་མི་སྟོན་པའི་རྒྱུ་མཚན་བཤད་པ། ༢༨
༧༣༽ མཁྱེན་གསུམ་གྱི་འཇུག་བསྡུ་བ། ༢༢༢
de
༽སྐབས་བསྡུ་བའོ།།
༢༢༣
༼ སྐབས་བཞི་ཐ་བཤད་པ
༧༥ ༽ དབང་དུ་བྱེད་པའི་རྒྱུ་རྣམ་ཀུན་གྱི་ཡན་ལག་རྒྱས་པར་བཤད་པ་ལ།
(༡Q དང་པོ་འབྲེལ་བརྗོད་པས་མཚམས་སྦྱར། ༢༢༥
༧༦༽ རྣམ་རྫོགས་སྦྱོར་བའི་མཚན་ཉིད་དང་དབྱེ་བ། ༢༢༧
༧༧༽ སྦྱོར་བའི་རྣམ་པ། ༢༢༩
༧༨༽ གཞི་ཤེས་པ་ཡིས་བྱེ་བྲག་རྣམ་ཞེས་སོགས་ཀྱི་གཞུང་དོན། ༢༣༡
༧༩༽ གཞི་ཤེས་ཀྱི་རྣམ་པ་རྒྱས་པར་བཤད་པ། ༢༣༨
༠༽ བརྟེན་པ་རྣམ་པའི་རབ་དབྱེ།
༢༣༩
༨༡༽ གཞུང་དོན་ལ་གཞི་ཤེས་ཀྱི་རྣམ་པ་ཉེར་བདུན་བཤད་པ། ༢༤༠
༨༢༽ ལམ་ཤེས་ཀྱི་རྣམ་པ་རྒྱས་པར་བཤད་པ། ༢༤༧
༣༽ ངོ་བོ་སྒོ་ནས་ཡོད་ཆོས་རྒྱས་པར་བཤད་པ། ༢༤༨
༨༤ ༽ གཞུང་དོན་ལ་ལམ་ཤེས་ཀྱི་རྣམ་པ་སོ་དྲུག་བཤད་པ། ༢༤༩
༨༥༽ རྣམ་མཁྱེན་གྱི་རྣམ་པ་རྒྱས་པར་བཤད་པ། ༢༥༢
༨༦༽ བྱང་ཆོས་སོ་བདུན་སྤྱིར་བསྟན་པ་། ༢༥༥
༨༧༽ སོ་སོའི་ངོ་བོ་ལ་དྲན་པ་ཉེར་བཞག་བཤད་པ། ༢༥༧
vi

ཨང༌ད ཀ ར་ཆ ག ཤོག་གྲངས།
༨༽ ཡང་དག་སྤོང་བར་བཤད་པ། ༢༦༡
༨༩༽ རྫུ་འཕྲུལ་གྱི་རྐང་པ་བཞིར་བཤད་པ། 263
༩༠༽ དད་སོགས་དབང་པོར་ལྔར་བཤད་པ། ༢༦༥
༧༽ སྟོབས་ལྔར་བཤད་པ། ༢༦༧
༩༥༽ བྱང་ཆུབ་ཡན་ལག་བདུན་བཤད་པ། ༢༦༥
༩༣༽ འཕགས་ལམ་ཡན་ལག་བརྒྱད་བཤད་པ། ༢༧༡
༩༤༽
བྱང་ཆུབ་སེམས་དཔལ་ལ་ཡོད་པ་དང་རྗེས་སུ་མཐུན་པ་
ལམ་ཤེས་ཀྱི་རྣམ་པ་ལ། གཉེན་པོའི་ལམ་གསུམ་བཤད་པ། ༢༧༤
༩༥ ༽ སྤྲུལ་བའི་ལམ་གསུམ་བཤད་པ། ༢༧༧
༩༦༽ མཐོང་ཆོས་ལ་བདེར་གནས་ཀྱི་ལམ་ལྔར་བཤད་པ། ༢༧༨
༩༧༽ འཇིག་རྟེན་ལས་འདས་པའི་ལམ་དགུར་བཤད་པ། ༢༧༩
༩༨༽ སྤོང་བའི་ལམ་བཞིར་བཤད་པ། ༢༩༦
༩༩༽ སངས་རྒྱས་ཉིད་ཀྱི་ལམ་ཅུར་བཤད་པ། 226
༡༠༠༽ ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་སོ་དགུར་བཤད་པ། ༢༩༦
༡༠༡༽ སྟོབས་བཅུར་བཤད་པ།
༡༠༢༽ མི་འཇིགས་པ་བཞིར་བཤད་པ།
༡༠༣༽ སོ་སོ་ཡང་དག་པར་རིག་པ་བཞིར་བཤད་པ། ༣༠༡
༡༠༤ སངས་རྒྱས་ཀྱི་ཆོས་མ་འདྲེན་པ་བཅོ་བརྒྱད་བཤད་པ། ༣༠༢
༡༠༥༽ དུས་གསུམ་བྱེ་བྲག་ཏུ་བཤད་པ། ༣༠༤
vii

ཨང་ད ཀ ར་ཆ ག ཤོག་གྲངས།
༡༠༦༽ ཡོན་ཏན་དེ་དག་གི་རང་བཞིན་སྟོན་པ།
༡༠༧༽ སྦྱོར་ངབ་པོའི་གང་ཟག་བཤད་པ། ༣༡༠
༡༠༨༽ སྦྱོར་བ་རང་གི་ངོ་བོར་བཤད་པ། ༣༡༣
༡༠༩༽ སྦྱོར་བའི་ཡོན་ཏན་བཤད་པ། ༣༣༣
༡༡༠༽ སྦྱོར་བའི་སྐྱོན་བཤད་པ། ༣༢༩
༡༡༡༽ སྦྱོར་བའི་ཤེས་བྱའི་མཚན་ཉིད་མདོ་བསྟན་བཅོས་སོགས་
ལས་གསུངས་ཚུལ།
༡༡༢༽ རང་ལུགས་ལ་མཚན་གཞིར། མཚོན་བྱ། མཚན་ཉིད།
ཇི་ལྟར་མཚོན་ཚུལ། ༣༤༨
༡༡༣༽ གཞི་ཤེས་སྦྱོར་བའི་ཤེས་མཚན་བཤད་པ། ༣༥༢
༡༡༤༽ ལུང་མ་བསྟན་གྱི་ལྟ་བ་ངོས་བཟུང་བ། ༣༥༧
༡༡༥༽ ལམ་ཤེས་སྦྱོར་བའི་ཤེས་མཚན་བཤད་པ། 366
༡༡༦༽ རྣམ་མཁྱེན་སྦྱོར་བའི་ཤེས་མཚན་བཤད་པ། ༣༦༩
༡༡༧༽ ཁྱད་མཚན་བཤད་པ།
༡༡༨༽ བྱེད་མཚན་བཤད་པ། ༣༨༡
༡༡༩༽ ངོ་བོ་ཉིད་མཚན་བཤད་པ། ༣ར་
༡༢༠༽ ཐེག་ཆེན་གྱི་ཐར་པ་ཆ་མཐུན་བཤད་པ། ༣༩༡
༡༢༡༽ ཐེག་ཆེན་གྱི་ངེས་འབྱེད་ཆ་མཐུན་བཤད་པ། སྐ༩༩
༡༢༢ ༽ ཟློས་སྤང་ལ་ཕྱོགས་སྔར་འགོད་པ་དང་དེ་དགག་པ། ༤༥
viii

ཨང༌། ད ཀ ར་ཆ ག ཤོག་གྲངས།
༡༢༣༽ ཕྱིར་མི་ལྡོག་པའི་རྟགས་བཤད་པ། ༤༡༠
༡༢༤ ༽ ཕྱིར་མི་ལྡོག་གང་ཟག དབྱེ་བ། ཕྱིར་མི་ལྡོག་པའི་དོན
དེའི་རྟགས། རྟགས་དེས་དེ་མཚོན་ཚུལ། ༤༡༡
༡༢༥༽ སྦྱོར་༦ལམ་པ་ཕྱིར་མི་ལྡོག་པའི་རྟགས་བཤད་པ། الدوري
༡༢༦༽ གཞུང་དོན་ལ་སྦྱོར་ལམ་པ་ཕྱིར་མི་ལྡོག་པའི་རྟགས་
ཉི་ཤུ་ངོས་བཟུང་བ། ་༤༢༤
༡༢༧༽ མཐོང་ལམ་པ་ཕྱིར་མི་ལྡོག་པའི་རྟགས་བཤད་པ། ༤༢༥
༡༢༨༽ མཐའ་དཔྱད་པ་ལ་ཕྱིར་མི་ལྡོག་པའི་རྟགས་དངོས་བཤད་པ། ༤༣༢
༡༢༩༽ དབང་པོའི་དབྱེ་བ་དང་སོ་སོའི་ངོ་བོར་བཤད་པ། ༤༣༦
༡༣༠༽ དབང་པོའི་བསྡུ་བ། སྒྲ་བཤད། གྲངས་ངེས་བཅས་བཤད་པ། ༤༤༠
༡༧༽ དབང་པོའི་ཐོབ་གཏོང་དང༌། དབང་པོ་ལྡན་ཚུལ་བཅས་བཤད་པ། ༤༤༣
༡༣༢༽ དབང་པོ་ཐ་མ་གསུམ་གྱི་ས་མཚམས་གཞུང་དུ་མ་ལས་བཤད་ཚུལ། ༤༤༨
༡༣༣༽ སྒོམ་ལམ་པ་པ་ཕྱིར་མི་ལྡོག་པའི་རྟགས་བཤད་པ་
ལ་སྒོམ་ལམ་གྱི་ཁྱད་པར་བསྟན་པ། ༤༥༢
༡༣༤ ༽ ཁྱད་གཞི་སྒོམ་ལམ་བཤད་པ། ༤༥༤
༡༣༥༽ དེའི་རབ་དབྱེ་བཤད་པ། ༤༥༦
༡༣༦༽ དབྱེ་བ་ལ་རྩོད་པ་སྤོང་བ་སོགས་བཤད་པ 860
༡༣༧༽ དཀྱུས་མའི་དོན་བཤད་པ། ༤༧༢
༡༣༨༽ སྲིད་ཞི་མཉམ་ཉིད་ཀྱི་སྦྱོར་བར་བཤད་པ། کالا
ix

ཨང༌།
ད ཀ ར་ཆ ག བ ཤོག་གྲངས།
༡༣༩༽ ཞིང་དག་སྦྱོར་བ་བཤད་པ། ༤༣
༡༤༠༽ཐབས་མཁས་སྦྱོར་བ་བཤད་པ། ༤༨༥
༡༤༡༽ མཐའ་དཔྱད་པ་ལ་ཐབས་མཁས་ཀྱི་སྦྱོར་བ་སྤྱིར་བསྟན་པ། ༤༨༩
༡༤༢༽ བདུད་བཞི་བཅོམ་ཚུལ་བྱེ་བྲག་ཏུ་བཤད་པ། ༤༩༠
༡༤༣༽ བདུད་བཞི་བཅོམ་པའི་ས་མཚམས་ལ་གསེང་ཕྲེང་དང་རྣམ་བཤད་
ལས་གསུངས་ཚུལ་ལོ།།
༤༢
༡༤༤༽ སྐབས་བསྡུ་བའོ།། ༤༩༦

སྐབས་གཉིས་པའི་སྤྱི་དོན།
༄ ༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་
པའི་རྣམ་བཤད་རྣམ་པ་གཉིས་ཀྱི་དཀའ་བའི་གནས་གསལ་
བར་བྱེད་པ་ལེགས་བཤད་སྐལ་བཟང་ཀླུ་དབང་
གི་རོལ་མཚོ་ཞེས་བྱ་བ་སྐབས་གཉིས་
བའི་སྤྱི་དོན་བཞུགས་སོ།།
གཉིས་པ་ཐོབ་བྱེད་ལམ་ཤེས་ཀྱི་ཡན་ལག་རྒྱས་པར་བཤད་པ་ལ།
༼འབྲེལ་བཀོད་པས་མཚམས་སྦྱར་བ། ༽
༈ ལམ་ཤེས་ཀྱི་ཆོས་རྒྱས་པར་བཤད་པ་དང༌། སྐབས་བསྡུ་བ་དང་གསུམ་ལས། དང་པོ་
ནི༑ ལུས་རྣམ་གཞག་ཏུ། རྣམ་ཀུན་མཁྱེན་ཉིད་ལམ་ཤེས་ཉིད། །ཅེས་འཆད་ན། རྣམ་
མཁྱེན་གྱི་རྗེས་སུ་ལམ་ཤེས་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། ཐེག་
པ་གསུམ་གྱི་ལམ་རྫོགས་པར་སྒོམ་པའི་རྒྱུ་ལམ་ཤེས་མ་ཐོབ་པར། སྐབས་དང་པོར་བསྟན་
པའི་སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་པ་མཐར་ཕྱིན་པའི་རྣམ་མཁྱེན་ཐོབ་མི་
ནུས་པའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། ཞེས་མཚམས་སྦྱོར་བ་ལ། རྣམ་པ་ཐམས་
ཅད་མཁྱེན་པ་ཉིད་རྟོགས་པ་ནི་ལམ་ཤེས་པ་ཉིད་ཡོངས་སུ་ཤེས་པ་མེད་ན་མེད་པས་ལམ་ཤེས་
པ་ཉིད། ཅེས་གསུངས། ཁོ་ན་རེ། སྐབས་གཉིས་པ་འདིར་ལམ་ཤེས་སྟོན་མི་དགོས་ཏེ།
སྐབས་དང་པོར་བསྟན་ཟིན་པའི་ཕྱིར། སྐབས་དང་པོར་རབ་དགའ་ལ་སོགས་པའི་ས་བཅུ་
བསྟན་པའི་ཕྱིར། དཔེར་ན། སྐབས་དང་པོར་བྱང་སེམས་ཀྱི་ལམ་ཤེས་པའི་ལམ་ཤེས་ཀྱི་རྒྱ
ཀྱི་རྒྱུ་
ངེས་འབྱེད་ཆ་མཐུན་བསྟན་ཟིན་པའི་རྒྱུ་མཚན་གྱིས་དེ་སྐབས་གཉིས་པར་མ་བཤད་པ་བཞིན་
ནོ༑ ༑རྟགས་གྲུབ་སྟེ འགྲེལ་ཆེན་ལས། མཐོང་བའི་ལམ་དེའི་ངེས་པར་འབྱེད་པའི་ཆ་དང་

2
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
མཐུན་པ་ནི་རྣམ་པ་ཐམས་ཅད་མཁྱེན་པ་ཉིད་དུ་བཤད་པ་ལས་བཟུང་ངོ། །ཞེས་གསུངས་པའི་
ཕྱིར༑ ཞེས་དང༌། དེ་ལྟར་ཡང་འགྲེལ་ཆེན་ལས། གལ་ཏེ་དེ་ལྟར་ཡིན་ན་རབ་ཏུ་དགའ་བ་
ལ་སོགས་པའི་ས་རྣམས་དེར་སྨོས་པ་ཡིན་པས་བྱང་ཆུབ་སེམས་དཔའ་རྣམས་ཀྱི་མཐོང་བ་ལ་
སོགས་པའི་ལམ་བསྟན་པ་ཡིན་པའི་ཕྱིར། ཡང་ཅིའི་ཕྱིར་བསྟན་ཅེ་ན། ཞེས་གསུངས།
རྩོད་པ་དེའི་སྐྱོན་མེད་དེ། སྐབས་གཉིས་པར་ལམ་ཤེས་བསྟན་པ་ལ་དགོས་པ་ཁྱད་པར་ཅན་
ཡོད་པའི་ཕྱིར་ཏེ། སྐབས་དང་པོར་སེམས་བསྐྱེད་སོགས་མངོན་སུམ་དུ་རྟོགས་པ་མཐར་ཕྱིན་
པའི་ཡེ་ཤེས་དེ་ཉིད་དོན་དུ་གཉེར་བྱའི་རྣམ་མཁྱེན་དུ་བསྟན་པ་ན། དེ་ལྟ་བུའི་རྣམ་མཁྱེན་དེས་
ཆོས་ཐམས་ཅད་མངོན་སུམ་དུ་གཟིགས་མོད། དེ་ལྟ་བུའི་རྣམ་མཁྱེན་དེ་ཐོབ་པ་ལ་གནས་
ལུགས་ཀྱི་དོན་གཅིག་པུ་བསྒོམས་པ་ཙམ་གྱིས་ཆོག་སྙམ་པ་དང༌། དཀོན་མཆོག་གསུམ་ལ་
སྐྱབས་སུ་སོང་བ་ཙམ་གྱིས་འཐོབ་སྙམ་པ་དང༌། འཁོར་བ་ལས་ཡིད་འབྱུང་ཞིང་སྐྱོ་ཤས་སྐྱེད་
པ་ནི་ཉན་རང་རྣམས་ལ་འོས་ཀྱི་བྱང་ཆུབ་སེམས་དཔའ་རྣམས་ལ་མ་ཡིན་ཏེ། བྱང་ཆུབ་
སེམས་དཔའ་རྣམས་གཞན་དོན་དུ་འཁོར་བར་འཇུག་དགོས་པའི་ཕྱིར་སྙམ་པའི་ལོག་རྟོག་དེ་
རྣམས་བསལ་ནས་དེ་ལྟ་བུའི་རྣམ་མཁྱེན་ཐོབ་པ་ལ་ཐེག་པ་གསུམ་གྱི་ལམ་རྫོགས་པར་སྒོམ་
པའི་རྒྱུ་ལམ་ཤེས་ཐོབ་པ་སྔོན་དུ་འགྲོ་དགོས་སོ་ཞེས་ཤེས་པར་བྱ་བའི་ཕྱིར་དུ་ཆོས་བཅུའི་ནང་
ནས་རྒྱུ་ཙམ་ཞིག་དྲངས་ནས་མཐོང་སྒོམ་གྱི་ལམ་གྱིས་བསྡུས་པའི་ལམ་ཤེས་ལོགས་སུ་བཤད་
པའི་ཕྱིར། དེ་ལྟར་ཡང༌། འགྲེལ་ཆེན་ལས། བརྗོད་པར་བྱ་སྟེ་རྒྱུ་དང་འབྲས་བུ་མ་ལུས་
པར་ཐུགས་སུ་ཆུད་པ་ལ་བལྟོས་ནས་དེ་བཞིན་གཤེགས་པ་རྣམས་ཀྱི་རྣམ་པ་ཐམས་ཅད་མཁྱེན་
པ་ཉིད་ཅེས་བརྗོད་པ་ཡིན་པས་རྒྱལ་བའི་སྲས་པོ་རྣམས་ཀྱི་ལམ་ནི་དེ་ལས་གསུངས་པ་མིན་ནོ།།
ཞེས་དོགས་པ་བསལ་བའི་ཕྱིར། དེ་ཉིད་ལ་རྒྱུ་ཙམ་ཞིག་དྲངས་ནས་བྱང་ཆུབ་སེམས་དཔའ་
རྣམས་ཀྱི་མཐོང་བ་ལ་སོགས་པའི་ལམ་གྱི་བདག་ཉིད་ཅན་ལམ་ཤེས་པ་ཉིད་ལོགས་ཤིག་ཏུ་
བཞག་པ་ཡིན་ནོ། །ཞེས་གསུངས། དེས་ན་གཞུང་འདིའི་སྐབས་སུ་མཐའ་དཔྱད་པ་ལ།
གཞན་ལུགས་དགག་པ་དང༌། རང་ལུགས་གཞག་པ་གཉིས་ལས། དང་པོ་ལ། རོང་ཊཱི ཀ་

3
སྐབས་གཉིས་པའི་སྤྱི་དོན། —
པ་ན་རེ། ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས། ལམ་ཤེས་ཀྱི་
མཚན་ཉིད་ཅེས་ཟེར། དེ་འགོག་པ་ལ། རྣམ་བཤད་ལས། ཁ་ཅིག །ལམ་གསུམ་བདེན་
སྟོང་དུ་མངོན་སུམ་དུ་རྟོགས་པའི་ཡེ་ཤེས་ལམ་ཤེས་ཀྱི་མཚན་ཉིད་དུ་འདོད་པ་མི་འཐད་དེ།
ཉན་ཐོས་ཀྱི་ལམ་ཤེས་པའི་ལམ་ཤེས་ཀྱིས་མི་རྟག་སོགས་བཅུ་དྲུག་མངོན་སུམ་དུ་མ་རྟོགས་
པར་འགྱུར་ལ། དེ་ལྟར་ན་བྱང་ཆུབ་སེམས་དཔའི་ཤེས་མཐོང་གིས་བལྟས་ནས་འདའ་བར་བྱ་
བའི་མངོན་རྟོགས་ཐེག་པ་ཆེན་པོའི་མཐོང་ལམ་གྱི་དུས་ན་བསྐྱེད་པ་མི་རིགས་པར་ཐལ་བ་དང༌།
ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཆེད་དུ་ལམ་ཤེས་གསུམ་གྱི་དང་པོ་སྒོམ་པ་མ་ཡིན་
པར་ཐལ་བ་དང༌། མི་རྟག་སོགས་མངོན་སུམ་དུ་རྟོགས་པ་དེ་ཉིད་ཀྱིས་སྤྲོས་བྲལ་མངོན་སུམ་
དུ་རྟོགས་པ་ཡིན་ན་ནི། སློབ་ལམ་ན་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་
སྤངས་པ་ཡོད་པར་ཐལ་བ་དང༌། མཉམ་རྗེས་ངོ་བོ་གཅིག་ཏུ་ཡོད་པར་ཐལ་བ་སོགས་སོ།།
གཞན་ཡང་ལམ་ཤེས་ལ་ཞི་བའི་མཐའ་འགོག་པའི་སྙིང་རྗེ་ཆེན་པོ་ལམ་ཤེས་ཀྱིས་བསྡུས་པ་
མེད་པར་ཐལ་བ་དང༌། བྱང་ཆུབ་སེམས་དཔའི་ཐུགས་རྒྱུད་ཀྱི་དམིགས་པ་མེད་པའི་སྙིང་རྗེས་
ཀྱང་སྟོང་ཉིད་མངོན་སུམ་དུ་མ་རྟོགས་ན་ལམ་ཤེས་ལ་དེས་ཁྱབ་པར་འདོད་པ་ནི་མི་རིགས་པ་
ཁོ་ན་འོ། །ཞེས་གསུངས། དོན་ནི། བྱང་ཆུབ་སེམས་དཔའི་རྒྱུད་ཀྱི་ཉན་ཐོས་ཀྱི་ལམ་ཤེས་
པའི་ལམ་ཤེས་ཆོས་ཅན། མཚན་ཉིད་དེར་ཐལ ལམ་ཤེས་ཡིན་པའི་ཕྱིར ཐེག་ཆེན་
འཕགས་པའི་མཁྱེན་པ་ཡིན་པའི་ཕྱིར། འདོད་ན། དེ་ཆོས་ཅན་མི་རྟག་སོགས་བཅུ་དྲུག་
མངོན་སུམ་དུ་མ་རྟོགས་པར་ཐལ། ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་སློབ་
པའི་རྒྱུད་ཀྱི་མཁྱེན་པ་ཡིན་པའི་ཕྱིར། གཞན་ཡང་བྱང་སེམས་མཐོང་ལམ་པའི་རྒྱུད་ལ་འདའ་
བྱའི་མཐོང་ལམ་གཅིག་མེད་པར་ཐལ། དེའི་རྒྱུད་ལ་ཉན་ཐོས་ཀྱི་རྟོགས་རིགས་སུ་གནས་པའི་
མཁྱེན་པ་མེད་པའི་ཕྱིར། དེའི་རྒྱུད་ཀྱི་མཁྱེན་པ་ཡིན་ན། སྟོང་ཉིད་མངོན་སུམ་དུ་རྟོགས་པའི་
མཁྱེན་པ་ཡིན་དགོས་པའི་ཕྱིར། གཞན་ཡང་སློབ་ལམ་ན་བློ་གཅིག་གིས་བདེན་གཉིས་ཅིག་
ཅར་དུ་མངོན་སུམ་དུ་རྟོགས་པ་གཅིག་ཡོད་པར་ཐལ། མི་རྟག་སོགས་བཅུ་དྲུག་མངོན་སུམ་དུ་

རྗེ་བཙུན་ཆོས་ཀྱི་རྒྱལ་མཚན་གྱི་གསུང།
རྟོགས་པའི་ཐེག་ཆེན་གྱི་མཐོང་ལམ་དེས་སྟོང་ཉིད་མངོན་སུམ་དུ་རྟོགས་པའི་ཕྱིར། རྟགས་
ཁས༑ འདོད་ན། སློབ་ལམ་ན་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་
པ་ཡོད་པར་ཐལ་ལོ། །གཞན་ཡང༌། བྱང་སེམས་འཕགས་པའི་རྒྱུད་ཀྱི་སྙིང་རྗེ་ཆེན་པོ་ཆོས་
ཅན༑ མཚན་ཉིད་དེར་ཐལ། ལམ་ཤེས་ཡིན་པའི་ཕྱིར། འདོད་ན། དེ་ཆོས་ཅན། ཤེས་
རབ་ཁྱད་པར་ཅན་གྱི་རྟོགས་རིགས་སུ་གནས་པར་ཐལ། སློབ་པའི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། ཐབས་ཁྱད་པར་ཅན་གྱི་
རྟོགས་རིགས་སུ་གནས་པའི་ཕྱིར། སྙིང་རྗེས་ཞི་ལ་མི་གནས་པའི་ལམ་ཤེས་ཡིན་པའི་ཕྱིར།
མ་གྲུབ་ན། སྙིང་རྗེས་ཞི་ལ་མི་གནས་པའི་ལམ་ཤེས་གཅིག་མེད་པར་ཐལ་ལོ། །གཞན་
ཡང་༑ དེ་ཆོས་ཅན། ལམ་གསུམ་བདེན་པར་འཛིན་པའི་བདེན་འཛིན་དང་འཛིན་སྟངས་
དངོས་སུ་འགལ་བའི་བློ་ཡིན་པར་ཐལ། ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་
ཡེ་ཤེས་ཡིན་པའི་ཕྱིར། འདོད་མི་ནུས་ཏེ། སློབ་པའི་རྒྱུད་ཀྱི་སྙིང་རྗེ་ཡིན་པའི་ཕྱིར། ཁྱབ་
སྟེ༑ རྣམ་འགྲེལ་ལས། བྱམས་སོགས་རྨོངས་དང་འགལ་མེད་ཕྱིར། །ཤིན་ཏུ་ཉེས་པ་ཚར་
གཅོད་མིན །ཞེས་གསུངས་པའི་ཕྱིར ཁ་ཅིག། རྣམ་བཤད་ལས། སློབ་ལམ་ན་མཉམ་
རྗེས་ངོ་བོ་གཅིག་ཏུ་ཡོད་པར་ཐལ་བ་དང༌། ཞེས་གསུངས་པའི་དོན། བྱང་འཕགས་ཀྱི་རྒྱུད་
ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པའི་
དོན་ཡིན་ཞེས་གསུངས་པ་མི་འཐད་དེ། རང་ཡུལ་དུ་གྱུར་པའི་ཀུན་རྫོབ་བདེན་པ་མངོན་སུམ་
དུ་རྟོགས་པའི་ཡེ་ཤེས་ཡིན་ན། རྗེས་ཐོབ་ཡེ་ཤེས་ཡིན་པས་ཁྱབ་པར་ཐལ་བ་དང༌། ཀུན་
རྫོབ་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་ན། རྗེས་ཐོབ་ཡེ་ཤེས་ཡིན་དགོས་
པར་ཐལ་བའི་སྐྱོན་ཡོད་པའི་ཕྱིར། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་མི་རྟག་
སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པར་ཐལ། ཐེག་
ཆེན་མཐོང་ལམ་ལ་མཉམ་རྗེས་གཉིས་སུ་གྲངས་ངེས་པའི་ཕྱིར་ཏེ། དེ་ལ་ཀུན་རྫོབ་དངོས་
ཡུལ་དུ་བྱེད་པའི་དེ་དང་དོན་དམ་དངོས་ཡུལ་དུ་བྱེད་པའི་དེ་གཉིས་སུ་གྲངས་ངེས་པའི་ཕྱིར་ན་

སྐབས་གཉིས་པའི་སྤྱི་དོན།
མ་ཁྱབ་སྟེ། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་ཡིན་པར་ཐལ། དེ་ཡོད་པ་གང་ཞིག
དམ་བཅའ་འཐད་པའི་ཕྱིར། འདོད་ན། དེའི་རྒྱུད་ལ་རྗེས་ཐོབ་ཡེ་ཤེས་ཡོད་པར་ཐལ་ལོ།།
འདོད་ན། དེ་རྗེས་ཐོབ་ལ་གནས་པའི་སེམས་དཔའ་ཡིན་པར་ཐལ་ལོ། །འདོད་ན། རྗེས་
ཐོབ་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་མཉམ་
གཞག་ཡེ་ཤེས་ཡིན་པར་ཐལ་ལོ། ཁོ་ན་རེ། ཐེག་ཆེན་མཐོང་ལམ་རྗེས་ཐོབ་ཡེ་ཤེས་ཡིན་ན
རང་གི་ཉེར་ལེན་དུ་གྱུར་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་བྱུང་བས་
ཁྱབ་པར་ཐལ། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་མ་ཡིན་པའི་ཕྱིར། འདོད་ན། རྗེས་
ཐོབ་ཡེ་ཤེས་ཡིན་ན། རང་གི་ཉེར་ལེན་དུ་གྱུར་པའི་མཉམ་གཞག་ཡེ་ཤེས་ལས་བྱུང་བས་ཁྱབ་
པར་ཐལ། འདོད་པའི་ཕྱིར་ན་མ་ཁྱབ། འདོད་ན་དམན་ལམ་སྔོན་དུ་མ་སོང་བའི་ཚོགས་
ལམ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན
དེར་ཐལ། དེའི་ཕྱིར། ཀུན་རྫོབ་སེམས་བསྐྱེད་མངོན་གྱུར་བ་ཡིན་པའི་ཕྱིར། ཆོས་ཅན་དེ་
ཡིན་པའི་ཕྱིར། ཁ་ཅིག །སློབ་ལམ་ན་བློ་གཅིག་གིས་བདེན་གཉིས་ཅིག་ཆར་དུ་དངོས་སུ་
རྟོགས་པ་མེད་ཟེར་བ་མི་འཐད་དེ། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་
པའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེས་སྟོང་
ཉིད་དང་སྟོང་ཉིད་ཀྱི་དོན་སྤྱི་གཉིས་ཀ་ཅིག་ཆར་དུ་དངོས་སུ་རྟོགས་པའི་ཕྱིར། ཁ་ཅིག།
ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་
ཡིན་ན། མཉམ་རྗེས་གཉིས་ཀ་ཡིན་པས་ཁྱབ་ཟེར་བ་དང༌། ཡང་ཁ་ཅིག །དེ་ཡིན་ན་
མཉམ་གཞག་ཡེ་ཤེས་མ་ཡིན་པས་ཁྱབ་ཟེར་ན། དང་པོ་མི་འཐད་དེ། ཐེག་ཆེན་མཐོང་ལམ་
བར་ཆད་མེད་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་
མཉམ་རྗེས་གང་ཡང་མ་ཡིན་པའི་ཕྱིར། གཉིས་པ་མི་འཐད་དེ། ཐེག་ཆེན་འཕགས་པའི་རྒྱུད་

རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡིན་ན། མཉམ་གཞག་ཡེ་
ཤེས་མ་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན རྣམ་མཁྱེན་ཆོས་
ཅན༑ དེར་ཐལ། དེའི་ཕྱིར། གཞན་ཡང༌། ཉན་ཐོས་འཕགས་པའི་རྒྱུད་ཀྱི་སྟོང་ཉིད་ལ་རྩེ་
གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ་མཉམ་གཞག་ཡེ་ཤེས་མ་ཡིན་པར་
ཐལ༑ བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་
བཞག་པའི་ཡེ་ཤེས་དེ་མཉམ་གཞག་ཡེ་ཤེས་མ་ཡིན་པའི་ཕྱིར། ཡང་ཁ་ཅིག །ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་ཚོགས་ལམ་དེ་ལམ་ཤེས་ཡིན་ཟེར་
བ་མི་འཐད་དེ། ལམ་ཤེས་ཡིན་ན། རང་གི་ཉེར་ལེན་དུ་གྱུར་པའི་ཐེག་ཆེན་གྱི་སྦྱོར་ལམ་
ལས་བྱུང་བས་ཁྱབ་པའི་ཕྱིར། ཉན་ཐོས་ཀྱི་ལམ་ཤེས་པའི་ལམ་ཤེས་ལ་ཡང་དེས་ཁྱབ།
རང་རྒྱལ་གྱི་ལམ་ཤེས་པའི་ལམ་ཤེས་ལ་ཡང་དེས་ཁྱབ་པའི་ཕྱིར། དང་པོ་གྲུབ་སྟེ། བདེན་
པ་བཞི་ཡོངས་སུ་ཤེས་པ་ནི་ངེས་པར་འབྱེད་བའི་ཆ་དང་མཐུན་པ་རྟོགས་པ་སྔོན་དུ་འགྲོ་བ་ཡིན་
པས༑ ལམ་བརྗོད་ནས་ངེས་པར་འབྱེད་པའི་ཆ་དང་མཐུན་པ། ཞེས་གསུངས་པའི་ཕྱིར།
གཉིས་པ་གྲུབ་སྟེ། ངེས་པར་འབྱེད་པའི་ཆ་དང་མཐུན་པ་ཐོབ་ན་ཇི་སྐད་བཤད་པའི་ལམ་སྐྱེ་
བས༑ ཞེས་གསུངས་པའི་ཕྱིར། ཡང་ཁ་ཅིག །ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་
གང་རུང་གིས་བསྡུས་པའི་སེམས་དཔའི་ཡོན་ཏན། ལམ་ཤེས་ཀྱི་ཡན་ལག་གི་མཚན་ཉིད་དུ་
འདོད་པ་མི་འཐད་དེ། སངས་རྒྱས་ཀྱི་ས་ན་ལམ་ཤེས་ཀྱི་ཡན་ལག་ཡོད་པ་གང་ཞིག །ལམ་
མ་ཞུགས་ན་ཡང་དེ་ཡོད་པའི་ཕྱིར། དང་པོ་གྲུབ་སྟེ། དེ་ན་ཡན་ལག་ཅན་གྱི་ལམ་ཤེས་ཡོད་
པའི་ཕྱིར། གཉིས་པ་གྲུབ་སྟེ། རྒྱུ་ཐེག་ཆེན་དུ་རིགས་སད་པ་དེ་ལམ་ཤེས་ཀྱི་ཡན་ལག་ཡིན་
པའི་ཕྱིར་ཏེ། ཁྱབ་པ་དང༌། ཞེས་གསུངས་པའི་ཕྱིར། ཁོ་ན་རེ། ལམ་ཤེས་ཀྱི་རང་བཞིན་
དེ་ལམ་ཤེས་ཀྱི་ཡན་ལག་ཏུ་ཐལ། ཐེག་ཆེན་དུ་རིགས་སད་པ་དེ་དེ་ཡིན་པའི་ཕྱིར། འདོད་
ན༑ ལམ་ཤེས་ཀྱི་ངོ་བོ་དེ་དེ་ཡིན་པར་ཐལ། འདོད་པའི་ཕྱིར། འདོད་ན། ལམ་ཤེས་དེ་དེ་
ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་

། སྐབས་གཉིས་པའི་སྤྱི་དོན།
པར་ཐལ། ཁྱོད་བདག་མེད་ཡིན་པའི་ཕྱིར། ཞེས་ཟེར་བ་དང༌། ལམ་ཤེས་རྫོགས་བྱེད་ཀྱི་
ཆ་ཤས་སུ་གྱུར་པའི་སེམས་དཔའི་ཡོན་ཏན་དེ། འདིར་བསྟན་ལམ་ཤེས་ཀྱི་ཡན་ལག་གི་
མཚན་ཉིད་ཟེར་བ་ནང་འགལ་ཏེ། འདིར་བསྟན་ལམ་ཤེས་ཡིན་ན། མཚན་ཉིད་དེ་ཡིན་
དགོས་པར་ཐལ། འདིར་བསྟན་ལམ་ཤེས་ཀྱི་ཡན་ལག་ལ་དེ་དགོས་པའི་ཕྱིར། འདོད་ན
འདིར་བསྟན་ལམ་ཤེས་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན།
འདིར་བསྟན་ལམ་ཤེས་ཀྱི་ཡན་ལག་ཏུ་ཐལ། མཚན་ཉིད་དེའི་ཕྱིར། འདོད་ན། དེ་ཆོས་
ཅན༑ ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ཁྱབ་པ་
ཁས༑ གཞན་ཡང༌། འཕགས་ལམ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ།
ཁྱོད་བདག་མེད་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། འཕགས་ལམ་ཡན་ལག་
ཡིན་པའི་ཕྱིར། ཁྱབ་སྟེ། བྱང་ཆུབ་ཡན་ལག་ཡིན་ན། བྱང་ཆུབ་ཀྱི་ཡན་ལག་ཡིན་དགོས་
པའི་ཕྱིར།
༼༼ རང་ལུགས་ལ་ལམ་ཤེས་ཀྱི་ཡན་ལག་བཤད་པ་དང༌། ཡན་ལག་ཅན་གྱི་
ལམ་ཤེས་བཤད་པ། ༽
གཉིས་པ་རང་ལུགས་ལ། ལམ་ཤེས་ཀྱི་ཡན་ལག་བཤད་པ་དང༌། ཡན་ལག་ཅན་གྱི་
ལམ་ཤེས་བཤད་པ་གཉིས་ལས། དང་པོ་ལ། མཚན་ཉིད། དབྱེ་བ། ས་མཚམས་གསུམ་
ལས༑ དང་པོ་ནི། ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་ཤིང་སྙིང་
རྗེ་ཆེན་པོས་ཟིན་པའི་ཡོན་ཏན་ཁྱད་པར་ཅན། ལམ་ཤེས་ཀྱི་ཡན་ལག་གི་མཚན་ཉིད།
གཉིས་པ་ལ་ལྔ་ལས། བགེགས་ང་རྒྱལ་མངོན་གྱུར་པ་དང་བྲལ་བ། ལྷན་ཅིག་བྱེད་རྐྱེན་བྱང་
ཆུབ་མཆོག་ཏུ་སེམས་བསྐྱེད་པ། རྒྱུ་ཐེག་པ་ཆེན་པོར་རིགས་སད་པ། རང་བཞིན་ཉོན་
མོངས་སྤང་བྱའི་གཙོ་བོར་བྱས་ནས་མི་སྤོང་བ། བྱེད་ལས་སེམས་ཅན་སྨིན་པར་བྱེད་པ་
སོགས་ལ་མཁས་པ་རྣམས་སུ་ཡོད་པའི་ཕྱིར། གསུམ་པ་ནི། ཐེག་ཆེན་དུ་རིགས་སད་པ་

རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ནས་སངས་རྒྱས་ཀྱི་སའི་བར་དུ་ཡོད། གཉིས་པ་ལ་གསུམ་ལས། དང་པོ་ནི། རང་རྒྱུད་
ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་
ཆེན་འཕགས་པའི་མཁྱེན་པ་དེ་ལམ་ཤེས་ཀྱི་མཚན་ཉིད། གཉིས་པ་ནི། དེ་ལ་ཉན་ཐོས་ཀྱི་
ལམ་ཤེས་པའི་ལམ་ཤེས། རང་རྒྱལ་གྱི་ལམ་ཤེས་པའི་ལམ་ཤེས བྱང་སེམས་ཀྱི་ལམ་
ཤེས་པའི་ལམ་ཤེས་གསུམ་དུ་ཡོད་དེ། དེ་རེ་རེ་ལའང་རྒྱུ་ལམ་ཤེས་དང་འབྲས་བུ་ལམ་ཤེས་
གཉིས་གཉིས་སུ་ཡོད། གསུམ་པ་ས་མཚམས་ཐེག་ཆེན་མཐོང་ལམ་ནས་སངས་རྒྱས་ཀྱི་སའི་
བར་དུ་ཡོད་དོ།
གཉིས་པ་ལམ་ཤེས་མཚོན་བྱེད་ཀྱི་ཆོས་རྒྱས་པར་བཤད་པ་ལ།
༼དང་པོ་ལམ་བཤད་ཀྱི་ཡན་ལག་རྒྱས་པར་བཤད་པ།༽
འོ་ན། སྐབས་གཉིས་པ་འདིར་ལམ་ཤེས་མཚོན་བྱེད་ཀྱི་ཆོས་བཅུ་གཅིག་གི་སྒོ་ནས་རྒྱས་པར་
འཆད་ན། འཆད་ཚུལ་དེ་གང་ཞེ་ན། འདི་ལ་ཡང་ལམ་ཤེས་ཀྱི་ཡན་ལག་དང༌། ཡན་ལག་
ཅན་གྱི་ལམ་ཤེས་གཉིས་ལས། དང་པོ་ལ། མདོ་ལས་གསུངས་ཚུལ་དང༌། བསྟན་བཅོས་
ཀྱི་འགྲེལ་ཚུལ་གཉིས་ལས། དང་པོ་ནི། འདི་ཡན་ཆད་ཀྱི་རབ་འབྱོར་གྱི་ལེའུ་ལས་རྣམ་
མཁྱེན་བཤད་ཟིན་པ་དང༌དེའི་ཚེ་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
འདི་ན་རྒྱལ་པོ་ཆེན་པོ་ཇི་སྙེད་ཅིག་ཡོད་པ་དེ་དག་ཐམས་ཅད་ཀྱང༌། ལྷའི་བུ་སྟོང་ཕྲག་དུ་མ་
དང་ལྷན་ཅིག་འཁོར་དེ་ཉིད་དུ་འདུས་པར་གྱུར་ཏོ། །དེ་བཞིན་དུ་ལྷ་རྣམས་ཀྱི་དབང་པོ་བརྒྱ་
བྱིན་རྣམས་དང༌། མཐའ་བྲལ་པ་རྣམས་དང༌། དགའ་ལྡན་པ་རྣམས་དང༌། འཕྲུལ་དགའ་
བ་རྣམས་དང༌། གཞན་འཕྲུལ་དབང་བྱེད་པ་རྣམས་དང༌། ཚངས་འཁོར་ནས་ཚངས་པ་ཆེན་
པོ་རྣམས་ཀྱི་བར་དང༌། གཞན་ཡང༌སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་
འདི་ན། འོད་ཆུང་ནས་གནས་གཙང་མའི་རིས་ཀྱི་ལྷ་རྣམས་ཀྱི་བར་གྱི་ལྷའི་བུ་བྱེ་བ་ཁྲག་ཁྲིག་

སྐབས་གཉིས་པའི་སྤྱི་དོན།
བརྒྱ་སྟོང་དུ་མ་དང་ལྷན་ཅིག་ཏུ་འཁོར་དེ་ཉིད་དུ་འདུས་པར་གྱུར་ཏེ། ཞེས་སོགས་གསུངས།
གཉིས་པ་ལ་རྩ་འགྲེལ་གཉིས་ལས། དང་པོ་ནི། མདོ་དེའི་དོན་འཆད་པ་ལ། ལྷ་རྣམས་
རུང་བར་བྱ་བའི་ཕྱིར། །ཞེས་སོགས་གསུངས། དེ་ཉིད་ཚིག་དོན་གྱི་སྒོ་ནས་འཆད་པ་ལ།
ལམ་ཤེས་པ་ཉིད་སྐྱེ་རུང་བ་ཉིད་དུ་བསྒྲུབ་པའི་ཕྱིར། ཞེས་སོགས་གསུངས། རྩ་འགྲེལ་འདི་
རྣམས་ཀྱི་དོན་བསྡུ་ན་ཡང༌།
༼ ལམ་ཤེས་ཀྱི་རྟེན་བཤད་པ། ༽
ལམ་ཤེས་ཀྱི་རྟེན་དང༌། བརྟེན་པ་ལམ་ཤེས་ཀྱི་ཁྱད་པར་གཉིས་ལས། དང་པོ་ནི། རྒྱལ་
ཆེན་བཞིའི་རིས་ཀྱི་ལྷ་རྣམས་ཀྱི་ལས་ཀྱི་རྣམ་པར་སྨིན་པ་ལས་བྱུང་བའི་འོད་གང་ཡིན་པ་དང༌།
ཞེས་པ་ནས། དེ་བཞིན་གཤེགས་པའི་རང་བཞིན་གྱི་འོད་ཀྱི་དྲུང་ན་ལྷ་རྣམས་ཀྱི་རྣམ་པར་སྨིན་
པ་ལས་སྐྱེས་པའི་འོད་དེ་ནི་ལྷམ་མེ་མ་ཡིན། ལྷན་ནེ་མ་ཡིན། ལྷང་ངེར་མ་ཡིན་གྱི་དེ་བཞིན་
གཤེགས་པའི་འོད་འབའ་ཞིག་རབ་ཅེས་བྱའོ། །གཅོ་བོ་ཞེས་བྱའོ། །བླ་ན་མེད་པ་དང་གོང་
ན་མེད་པ་དང་གོང་མའི་ཡང་གོང་མ་ཞེས་བྱའོ། །ཞེས་དང༌། དེ་ནས་ལྷ་རྣམས་ཀྱི་དབང་པོ་
བརྒྱ་བྱིན་གྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །བཙུན་པ་རབ་འབྱོར་
སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན། རྒྱལ་ཆེན་བཞིའི་རིས་ཀྱི་ལྷ་རྣམས་
དང་༑ སུམ་ཅུ་རྩ་གསུམ་པ་རྣམས་དང༌། མཐའ་བྲལ་པ་རྣམས་དང༌། དགའ་ལྡན་པ་རྣམས་
དང་༑ འཕྲུལ་དགའ་བ་རྣམས་དང༌། གཞན་འཕྲུལ་དབང་བྱེད་ཀྱི་ལྷ་རྣམས་ནས་གནས་
གཙང་མའི་རིས་ཀྱི་ལྷ་རྣམས་ཀྱི་བར་གྱི་ལྷའི་བུ་གང་ཇི་སྙེད་པ་དེ་དག་ཐམས་ཅད་ཚེ་དང་ལྡན་
བ་རབ་འབྱོར་གྱིས་ཤེར་ཕྱིན་རྒྱས་པར་བསྟན་པ་ཐོས་པར་འདོད་ནས། ཤེར་ཕྱིན་ཉེ་བར་
བསྟན་པ་ཉན་པའི་ཕྱིར་ལྷགས་ན། བཙུན་པ་རབ་འབྱོར་ཇི་ལྟར་བྱང་ཆེན་ཤེར་ཕྱིན་ལ་གནས་
པར་བྱ། བྱང་ཆེན་ཤེར་ཕྱིན་གང་ཡིན་ཞེས་བྱ་བས་བསྟན། དེ་ཡང་མདོ་ཚན་དང་པོ་དེས།
དེ་བཞིན་གཤེགས་པའི་འོད་ཀྱིས་འདོད་གཟུགས་ཀྱི་ལྷ་རྣམས་ཀྱི་འོད་མོག་མོག་པོ་སྟེ་གཟི་མེད་

10
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
པར་མཛད་པར་བསྟན་ནས། མདོ་ཚན་གཉིས་པས། འདོད་གཟུགས་ཀྱི་ལྷ་རྣམས་ཀྱི་རྒྱུད་ལ་
ལམ་ཤེས་དངོས་དང་བརྒྱུད་ནས་སྐྱེ་བའི་སྣོད་རུང་དུ་བྱས་པར་བསྟན་པ་ཡིན་ཏེ། གོང་དུ་འོད་
ཟིལ་གྱིས་མནན་པ་ནི་ང་རྒྱལ་བཅགས་ཏེ། མཐུ་ཁྱད་པར་ཅན་དེ་ལ་དད་ནས་སངས་རྒྱས་ཐོབ་
ཕྱིར་དུ་སེམས་བསྐྱེད་ལ། དེ་ལ་བརྟེན་ནས་འདོད་བའི་ལྷ་འགའ་ཞིག་ལམ་ཤེས་དངོས་སུ་
དང་༑ གཟུགས་ཀྱི་ལྷ་རྣམས་ལམ་ཤེས་བརྒྱུད་ནས་སྐྱེ་བའི་སྣོད་རུང་དུ་གྱུར་པའི་ཕྱིར། དེའི་
དོན་འཆད་པ་ལ། ལྷ་རྣམས་རུང་བར་བྱ་བའི་ཕྱིར། །འོད་གྱི་མོག་མོག་པོར་མཛད་དང༌།
ཞེས་དང༌། ལམ་ཤེས་པ་ཉིད་སྐྱེ་རུང་བ་ཉིད་དུ་བསྒྲུབ་པའི་ཕྱིར། དེ་བཞིན་གཤེགས་པའི་
རང་བཞིན་གྱི་འོད་དག་གིས་ལྷ་ལ་སོགས་པའི་རྣམ་པར་སྨིན་པའི་འོད་མོག་མོག་པོར་མཛད་པ་
ནི་ང་རྒྱལ་བཅོམ་པའི་རྒྱུད་ཁོ་ན་ལ་རྟོགས་པ་སྐྱེའོ་ཞེས་བྱ་བར་ཤེས་པར་བྱ་བའི་ཕྱིར་མཛད་དེ།
དེའི་ཕྱིར་ཚིག་ཟུར་གྱིས་རྟེན་བརྗོད་པ་ཡིན་ནོ། །ཞེས་གསུངས། དོན་ནི་དེ་བཞིན་གཤེགས་
པའི་རང་བཞིན་གྱི་འོད་ཀྱིས་འདོད་གཟུགས་ཀྱི་ལྷ་རྣམས་ཀྱི་འོད་མོག་མོག་པོར་མཛད་པ་ཆོས་
ཅན༑ དགོས་པ་ཡོད་དེ། དེ་རྣམས་ཐེག་ཆེན་སེམས་བསྐྱེད་དང་ལམ་ཤེས་བརྒྱུད་ནས་སྐྱེ་
བའི་སྣོད་རུང་དུ་བསྒྲུབ་པར་བྱ་བའི་ཆེད་ཡིན་པའི་ཕྱིར། ལམ་ཤེས་སྐྱེ་བའི་རྟེན་དེ་ལ་
བགེགས་ང་རྒྱལ་མངོན་གྱུར་པ་ད ་གཅིག་དགོས་ཏེ། དེ་དང་མ་བྲལ་བར་ལམ་ཤེས་
སྐྱེ་མི་རུང་བའི་ཕྱིར།
བརྟེན་པ་ལམ་ཤེས་ཀྱི་ཁྱད་པར་བཤད་པ་ལ།
༼ དང་པོ་སྐྱེ་ཚུལ་བཤད་པ།༽
༈ གཉིས་པ་བརྟེན་པ་ལམ་ཤེས་ཀྱི་ཁྱད་པར་ལ། སྐྱེ་ཚུལ་དང༌། ངོ་བོ་དང༌། བྱེད་ལས་
ཀྱི་ཁྱད་པར་གསུམ་ལས། དང་པོ་ལ། གནས་སྐབས་ཀྱི་སྐྱེ་ཚུལ་གྱི་ཁྱད་པར་དང༌། མཐར་
ཐུག་གི་སྐྱེ་ཚུལ་གྱི་ཁྱད་པར་གཉིས་ལས། དང་པོ་དེ་སྟོན་པ་ལ། འོ་ན། ལམ་ཤེས་སྐྱེ་བ་

11
སྐབས་གཉིས་པའི་སྤྱི་དོན།
ལ་བགེགས་ང་རྒྱལ་མངོན་གྱུར་པ་དང་བྲལ་བ་དེ་ཙམ་གྱིས་ཆོག་གམ་ཞེ་ན་དེས་མི་ཆོག་སྟེ།
དེ་ལ་མཐུན་རྐྱེན་བྱང་ཆུབ་མཆོག་ཏུ་སེམས་བསྐྱེད་པ་གཅིག་དགོས་པའི་ཕྱིར། ཞེས་འཆད་པ་
ལ༑ མདོ་ལས། དེ་སྐད་ཅེས་སྨྲས་པ་དང༌། ཚེ་དང་ལྡན་པ་རབ་འབྱོར་གྱིས་ལྷ་རྣམས་ཀྱི་
དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ། །ཀོའུ་ཤི་ཀ་དེའི་ཕྱིར་སངས་རྒྱས་ཀྱི་མཐུ་དང་
སངས་རྒྱས་ཀྱི་བྱིན་གྱིས་བརླབས་ཀྱིས་བྱང་ཆེན་རྣམས་ཀྱི་ཤེར་ཕྱིན་དང༌། བྱང་ཆེན་ཤེར་ཕྱིན་
ལ་ཇི་ལྟར་གནས་པར་བྱ་བ་ཉེ་བར་བསྟན་ཏེ། ལྷའི་བུ་གང་དག་གིས་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་སེམས་མ་བསྐྱེད་པ་དེ་དག་གིས་ཀྱང་བླ་ན་མེད་པ་ཡང་དག་པར་
རྫོགས་བའི་བྱང་ཆུབ་སེམས་བསྐྱེད་པར་བྱའོ། །གང་ཡང་དག་པར་སྐྱོན་མེད་པ་ལ་ཞུགས་པ་
དེ་དག་ལ་ནི་བླ་མེད་རྫོགས་བྱང་དུ་སེམས་བསྐྱེད་པའི་མཐུ་མེད་དོ། །དེ་ཅིའི་ཕྱིར་ཞེ་ན། དེ་
དག་གིས་འཁོར་བའི་རྒྱུན་གྱི་མཚམས་བཅད་པའི་ཕྱིར་རོ། །ཞེས་གསུངས། དེའི་དོན་འཆད་
པ་ལ། ཡུལ་ངེས་པ་དང༌། ཞེས་དང༌། དེ་ཡང་བྱང་ཆུབ་ཏུ་སེམས་བསྐྱེད་པ་ཁོ་ན་ཡིན་
པས་ཡུལ་སོ་སོར་ངེས་པ་ཡིན་ནོ། །ཞེས་གསུངས། དེའི་དོན་ནི། ལམ་ཤེས་སྐྱེ་བའི་རྟེན་
གྱི་ཡུལ་སོ་སོར་ངེས་པ་ཡིན་ཏེ། དེ་དངོས་སུ་སྐྱེ་བའི་རྟེན་གྱི་གང་ཟག་ཡིན་ན། བྱང་ཆུབ་
མཆོག་ཏུ་སེམས་བསྐྱེད་པའི་གང་ཟག་ཡིན་དགོས་པའི་ཕྱིར། ཁོ་ན་རེ། ལམ་ཤེས་དེ་ཁམས་
གསུམ་གང་རུང་གི་རྟེན་ལ་དངོས་སུ་མི་སྐྱེ་བར་ཐལ། དེ་འདོད་པའི་རྟེན་ལ་དངོས་སུ་མི་སྐྱེ་
བའི་ཕྱིར། མ་གྲུབ་ན། འདོད་ཁམས་པའི་གང་ཟག་དེ་ལམ་ཤེས་དངོས་སུ་སྐྱེ་བའི་རྟེན་གྱི་
གང་ཟག་ཏུ་ཐལ། འདོད་པའི་ཕྱིར་ན་མ་ཁྱབ། ཁ་ཅིག། ལམ་ཤེས་ཆོས་ཅན། ཁྱོད་
དངོས་སུ་གསར་དུ་སྐྱེ་བའི་རྟེན་གྱི་ཡུལ་སོ་སོར་ངེས་པ་ཡིན་ཏེ། ཁྱོད་བྱང་ཆུབ་མཆོག་ཏུ་
སེམས་བསྐྱེད་པའི་གང་ཟག་ཁོ་ནའི་རྒྱུད་ལ་དངོས་སུ་གསར་དུ་སྐྱེ་བའི་ཕྱིར་ཟེར་ན། སངས་
རྒྱས་འཕགས་པའི་རྒྱུད་ལ་རྣམ་མཁྱེན་དངོས་སུ་གསར་དུ་སྐྱེ་བར་ཐལ། རྣམ་མཁྱེན་རྒྱུད་ལྡན་
གྱི་གང་ཟག་ཡིན་ན། རང་རྒྱུད་ལ་རྣམ་མཁྱེན་དངོས་སུ་གསར་དུ་མི་སྐྱེ་བས་མ་ཁྱབ་པའི་ཕྱིར།
ལམ་ཤེས་རྒྱུད་ལྡན་ལ་དེའི་ཕྱིར་མ་གྲུབ་ན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་

12
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཆོས་ཅན། དེར་ཐལ། དེའི་ཕྱིར། ཁྱོད་གང་ཟག་གང་ཞིག། ལམ་ཤེས་ཁྱོད་ཀྱི་རྒྱུད་ལ་
ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་བྱང་ཆུབ་མཆོག་ཏུ་སེམས་བསྐྱེད་པའི་གང་
ཟག་གི་རྒྱུད་ལ་ཡོད་པར་ཐལ། ཁྱོད་བྱང་སེམས་འཕགས་པའི་རྒྱད་ལ་ཡོད་པའི་ཕྱིར། ཞེས་
གསུངས༑ དེས་ན་གང་ཡང་དག་པའི་སྐྱོན་མེད་པ་ལ་ཞུགས་པ་ནི། ཉན་ཐོས་ཀྱི་མཐོང་ལམ་
ཐོབ་པའི་ལམ་ཐམས་ཅད་ལ་ཞུགས་པ་དང༌། མཚམས་བཅད་པ་ནི། ཉོན་མོངས་མ་ལུས་
པར་སྤངས་པས་འཁོར་བར་སྐྱེ་བའི་རྒྱུ་ལོག་པ་ལ་བྱེད་པ་ཡིན་ཏེ། དེ་ལྟར་དུ་རྒྱན་སྣང་ལས་
གསུངས་པའི་ཕྱིར། ༈ །གཉིས་པ་མཐར་ཐུག་གི་སྐྱེ་ཚུལ་ཀྱི་ཁྱད་པར་སྟོན་པ་ལ། འོ་ན།
བྱང་ཆུབ་སེམས་དཔའ་ལས་གཞན་པའི་རྒྱུད་ལ་ལམ་ཤེས་གཏན་མི་སྐྱེ་བ་ཡིན་ནམ་ཞེ་ན་མིན་
ཏེ༑ སེམས་ཅན་ཐམས་ཅད་ཀྱི་རྒྱུད་ལ་ལམ་ཤེས་སྐྱེ་བའི་ཕྱིར། དེ་དག་གི་རྒྱུད་ལ་སངས་
རྒྱས་ཀྱི་རིགས་ཀྱིས་ཁྱབ་པའི་ཕྱིར། ཞེས་རྒྱུ་རིགས་ཀྱི་ཁྱད་པར་སྟོན་པ་ལ། མདོ་ལས།
འོན་ཀྱང་གལ་ཏེ་དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་
ན་དེ་དག་ལ་རྗེས་སུ་ཡི་རང་བར་བྱའོ། །ཞེས་གསུངས། དེའི་དོན་འཆད་པ་ལ། ཁྱབ་པ་
དང༌། ཞེས་དང༌། ཐེག་པ་གསུམ་རྣམ་པར་བཞག་པ་ནི་དགོངས་པ་ཅན་ཡིན་གྱི་མཚན་ཉིད་
པ་མ་ཡིན་ནོ། །ཞེས་ལུགས་ལས་བྱུང་བས་སྐྱེ་བོ་ཐམས་ཅད་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཀྱི་མཐར་ཐུག་པ་ཅན་ཡིན་ཏེ། དེའི་ཕྱིར་འདོད་ཆགས་དང་བྲལ་བ་དང་
ཅིག་ཤོས་ཀྱི་རྣལ་འབྱོར་པས་ཀྱང་སངས་རྒྱས་ཉིད་ཐོབ་པར་བྱ་བའི་ཕྱིར་ལམ་ཤེས་པ་ཉིད་
བསྒོམ་པར་བྱ་བ་ཡིན་པས་ཁྱབ་པ་ཡིན་ནོ། །ཞེས་གསུངས། འདིའི་སྐབས་སུ། སྤྱི་དོན་
དང་༑ གཞུང་དོན་གཉིས་ལས། དང་པོ་ལ། མཐར་ཐུག་ཐེག་པ་གསུམ་དུ་གསུངས་པ་ལ་
དྲང་ངེས་སུ་འདོད་ཚུལ། ཉན་རང་ཐེག་ཆེན་ལམ་དུ་གང་ནས་འཇུག་པ། འཁོར་བ་ལ་མཐའ་
ཡོད་མེད་དཔྱད་པ་དང་གསུམ་ལས། དང་པོ་ལ་ཡང༌།

13
སྐབས་གཉིས་པའི་སྤྱི་དོན།
༼མཐར་ཐུག་ཐེག་པ་གསུམ་དུ་གསུངས་པ་ངེས་དོན་དུ་འདོད་པའི་ལུགས།༽
དེ་ལྟར་གསུངས་པ་ངེས་དོན་དུ་འདོད་པའི་ལུགས་དང༌། དེ་དྲང་དོན་དུ་འདོད་པའི་ལུགས་
དང་༑ ཞར་ལ་ཐེག་པའི་རྣམ་གཞག་བཤད་པའོ། །དང་པོ་ལ། མདོ་གང་གི་རྗེས་སུ་འབྲང་
བ་དང༌། དེའི་དོན་ཇི་ལྟར་བཤད་པ་གཉིས་ལས། དང་པོ་ནི མདོ་སྡེ་དགོངས་འགྲེལ་
ལས༑ ཉན་ཐོས་ཀྱི་རིགས་ཀྱི་གང་ཟག་ཞི་བ་བགྲོད་པ་གཅིག་པུ་ནི་སངས་རྒྱས་ཐམས་ཅད་
བརྩོན་པ་དང་ལྡན་པར་གྱུར་ཀྱང་བྱང་ཆུབ་ཀྱི་སྙིང་པོ་ལ་བཞག་སྟེ། བླ་མེད་རྫོགས་བྱང་ཐོབ་
པར་བྱར་མི་ནུས་སོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་སྙིང་རྗེ་ཤིན་ཏུ་ཆུང་བ་དང༌།
སྡུག་བསྔལ་གྱིས་ཤིན་ཏུ་འཇིགས་པའི་ཕྱིར་དང༌། རང་བཞིན་གྱི་རིགས་དམན་པ་ཁོ་ན་ཡིན་
པའི་ཕྱིར་རོ། །ཞེས་དང༌། ཉན་ཐོས་བྱང་ཆུབ་ཏུ་ཡོངས་སུ་གྱུར་པ་གང་ཡིན་པ་དེ་ནི། ངས་
རྣམ་གྲངས་ཀྱི་བྱང་ཆུབ་སེམས་དཔའ་ཡིན་པར་བསྟན་ཏེ། འདི་ལྟར་དེ་ནི་ཉོན་མོངས་པའི་
སྒྲིབ་པ་ལས་རྣམ་པར་གྲོལ་ནས་དེ་བཞིན་གཤེགས་པ་རྣམས་ཀྱིས་སྡུག་བསྔལ་ནས་ཤེས་བྱའི་
སྒྲིབ་པ་ལས་སེམས་ཤིན་ཏུ་རྣམ་པར་གྲོལ་བར་བྱེད་པའི་ཕྱིར། ཞེས་མདོ་དེ་ལས་ཞི་བ་བགྲོད་
པ་དང་ཡོངས་སུ་གྱུར་པ་གཉིས་ཐེག་ཆེན་ལས་ལྡོག་མི་སྲིད་པ་དང༌། ལྡོག་སྲིད་པར་
གསུངས་པ་རྣམས་ཀྱི་རྗེས་སུ་འབྲངས་ནས་འཆད་དོ། །གཉིས་པ་ལ། རང་ལུགས་གཞག་
པ་དང༌། དེ་ལ་ནང་འགལ་སྤང་བ་དང༌། མདོ་གཞན་དང་འགལ་བ་སྤང་བ་དང་གསུམ་
ལས༑ དང་པོ་ནི། སེམས་ཙམ་པ་རྣམས་ན་རེ། མཐར་ཐུག་ཐེག་པ་གསུམ་དུ་གྲུབ་པར་
གསུངས་པ་སྒྲ་ཇི་བཞིན་པ་ཡིན་ཏེ། མཐར་ཐུག་ཐེག་པ་གསུམ་དུ་གྲུབ་པའི་ཕྱིར་ཏེ། དེ་ལྟར་
ལུང་གིས་ཀྱང་གྲུབ། རིགས་པས་ཀྱང་གྲུབ་པའི་ཕྱིར། དང་པོ་གྲུབ་སྟེ། དགོངས་འགྲེལ་
ལས་སྔར་བཞིན་གསུངས་པ་དང༌། ལང་གཤེགས་ལས་རིགས་ལྔར་གསུངས་པ་དང༌།
བློ་གྲོས་མི་ཟད་པར་བསྟན་པ་ལས་ཀྱང༌། གསུམ་པོ་འདི་དག་ནི་ངེས་པར་འབྱིན་པར་བྱེད་
པའི་ཐེག་པ་ཡིན་ནོ། །འདི་ལྟ་སྟེ། ཉན་ཐོས་ཀྱི་ཐེག་པ་དང༌། རང་སངས་རྒྱས་ཀྱི་ཐེག་པ་

14
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
དང་ཐེག་པ་ཆེན་པོའོ། །ཞེས་གསུངས་པ་དང༌། ཁམས་སྣ་ཚོགས་པའི་མདོ་ལས།
སེམས་ཅན་རྣམས་ཁམས་སྣ་ཚོགས་པར་གསུངས་པ་དང༌། དེ་བཞིན་དུ་མདོ་སྡེ་དུ་མ་ལས་
ཐེག་པ་གསུམ་སོ་སོར་གསུངས་པའི་ཕྱིར། གཉིས་པ་གྲུབ་སྟེ། སེམས་ཅན་ཐམས་ཅད་ཀྱི་
རྒྱུད་ཀྱི་ཐེག་པ་སོ་སོའི་ལམ་དུ་དཀྲིར་རུང་བའི་ཟག་མེད་ཡེ་ཤེས་ཀྱི་ས་བོན་དོན་དམ་པར་
རིགས་སོ་སོར་ངེས་པའི་ཕྱིར། གཞན་དབང་དང་ཡོངས་གྲུབ་བདེན་པར་གྲུབ་པའི་ཕྱིར་ཏེ
རིགས་ཆད་ཀྱི་སེམས་ཅན་ཡང་ཡོད་པའི་ཕྱིར་དང༌། ལྷག་མེད་མྱང་འདས་ལ་གནས་པའི་
དགྲ་བཅོམ་པ་ཡང་སྲིད་དུ་སྐྱེ་བ་ལེན་པ་མེད་པའི་ཕྱིར་ཏེ། ལྷག་མེད་མྱང་འདས་ཀྱི་ཚེ་རིག་པ་
རྒྱུན་ཆད་པའི་ཕྱིར་ཏེ། དེ་ལྟར་ཡང༌། བསྡུ་བ་ལས། ཉན་ཐོས་བྱང་ཆུབ་ཏུ་ཡོངས་སུ་གྱུར་
པ་ཅི་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པའི་དབྱིངས་ལ་གནས་ཤིང་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་སྒྲུབ་པར་བྱེད་དམ། འོན་ཏེ་ཕུང་པོ་ལྷག་མ་མེད་པའི་
མྱ་ངན་ལས་འདས་པའི་དབྱིངས་ལ་གནས་ཤིང་བྱེད་ཅེ་ན། སྨྲས་པ་ཕུང་པོའི་ལྷག་མ་དང་
བཅས་པའི་མྱ་ངན་ལས་འདས་པའི་དབྱིངས་ལ་གནས་ཤིང་དེ་བྱེད་དེ། འདི་ལྟར་ཕུང་བོའི་
ལྷག་མ་མེད་པའི་མྱ་ངན་ལས་འདས་པའི་དབྱིངས་ལ་གནས་པ་ནི། རྩོམ་པ་ཐམས་ཅད་དང་
འབད་པ་ཐམས་ཅད་རྒྱུན་ཆད་པ་ཡིན་ནོ། །ཞེས་གསུངས། ལྷག་བཅས་ནས་ཐེག་ཆེན་དུ་
ལྡོག་ཚུལ་ཡང་ཡོད་དེ། རྫུ་འཕྲུལ་གྱི་མཐུས་ཚེ་བསྲིངས་ནས་བྱང་ཆུབ་བསྒྲུབ་ལ། རང་གི་
ལུས་མྱ་ངན་ལས་མི་འདའ་བར་བྱིན་གྱིས་རློབས་ཤིང་སྤྲུལ་པའི་ལུས་ཀྱིས་གཞན་ངོར་ལྷག་
མེད་དུ་མྱ་ངན་ལས་འདའ་ཚུལ་བསྟན་ནས། ལུས་སྔ་མ་ལྷ་རྣམས་ཀྱིས་ཀྱང་མི་མཐོང་བར་
དབེན་པར་གནས་ཏེ་ཚོགས་ཡོངས་སུ་རྫོགས་པར་བྱེད་པའི་ཕྱིར། དེས་ན་སྔར་བཤད་པའི་
མདོ་སྡེ་དགོངས་འགྲེལ་དང༌། ཤེར་ཕྱིན་གྱི་མདོ་ལས། གང་ཡང་དག་པའི་སྐྱོན་མེད་པར་
ཞུགས་པ་དེ་དག་ལ་ནི་བྱང་ཆུབ་ཏུ་སེམས་བསྐྱེད་པའི་མཐུ་མེད་དོ། །དེ་ཅིའི་ཕྱིར་ཞེ་ན།
དེ་དག་གིས་འཁོར་བའི་རྒྱུན་གྱི་མཚམས་བཅད་པའི་ཕྱིར། ། ཞེས་གསུངས་པའི་མཐར་
ཐུག་ཐེག་པ་གསུམ་དུ་སྟོན་པའི་མདོ་རྣམས་ངེས་དོན་གྱི་མདོར་འདི་པས་བཞེད་དེ། རྒྱན་སྣང་

15
སྐབས་གཉིས་པའི་སྤྱི་དོན།
ལས༑ འཕགས་པ་ཐོགས་མེད་ཀྱི་ཞལ་སྔ་ནས་དང༌། དེའི་གཞུང་གི་རྗེས་སུ་འབྲང་བའི་ཐེག་
པ་སྣ་ཚོགས་སུ་སྨྲ་བ་རྣམས་ནི་གཞན་དུ་བཤད་དེ། གང་ཡང་དག་པའི་སྐྱོན་མེད་པ་ལ་ཞུགས་
པ་ཞེས་བྱ་བའི་ཚིག་གི་དོན་ནི་ངེས་པའི་དོན་དང༌། འོན་ཀྱང་གང་ཡང་གལ་ཏེ་ཞེས་བྱ་བ་ལ་
སོགས་པའི་ཚིག་གིས་དོན་ནི་དྲང་བའི་དོན། ཁྱབ་པ་ནི་སངས་རྒྱས་ཀྱི་རིགས་ཅན་གྱི་དབང་དུ་
བྱས་པའོ། །ཞེས་གསུངས་པའི་ཕྱིར། གཉིས་པ་དེ་ལ་ནང་འགལ་སྤང་བ་ལ། གལ་ཏེ་དེ་
ངེས་དོན་དུ་འདོད་པ་མི་འཐད་དེ། ས་སྡེར་དགྲ་བཅོམ་པ་སྐྱེ་བ་མི་ལེན་པ་དང་མཐར་ཐུག་ཐེག་
པ་གསུམ་རིགས་ཐ་དད་པར་བཤད་པ་དང་། རྒྱུད་བླ་མའི་འགྲེལ་པར། དཔལ་ཕྲེང་གི་མདོ་
དྲངས་ནས་བསམ་གྱིས་མི་ཁྱབ་པའི་འཆི་འཕོ་བ་དང་སྐྱེ་བ་ཡོད་པར་བསྟན་པ་དང༌དགྲ་
བཅོམ་པ་དང་རང་སངས་རྒྱས་ཀྱི་མྱ་ངན་ལས་འདས་པའི་དབང་དུ་མཛད་ནས་བཅོམ་ལྡན་
འདས་མྱ་ངན་ལས་འདས་པ་ཞེས་བགྱི་བ་འདི་ནི་དེ་བཞིན་གཤེགས་པ་རྣམས་ཀྱི་ཐབས་ལགས་
སོ༑ ༑ཞེས་གསུངས་པ་ཡིན་ཏེ། འདིས་ནི་ལམ་རིང་པོས་དུབ་པ་རྣམས་ལ་འབྲོག་དགོན་པའི་
དབུས་སུ་གྲོང་ཁྱེར་སྤྲུལ་པ་བཞིན་དུ། འདི་ནི་ཆོས་ཀྱི་དབང་ཕྱུག་དམ་པ་ཡང་དག་པར་
རྫོགས་པའི་སངས་རྒྱས་རྣམས་ཀྱི་ཕྱིར་མི་ལྡོག་པའི་ཐབས་ཡིན་ནོ་ཞེས་བསྟན་པ་ཡིན་ནོ།།
ཞེས་ཐེག་པ་དམན་པ་གཉིས་རེ་ཞིག་པའི་ལམ་དུ་བསྟན་པ་དང༌། རྒྱུད་བླ་མར། ཞི་བའི་
ལམ་ལ་རབ་ཞུགས་པ། མྱ་ངན་འདས་ཐོབ་འདུ་ཤེས་ཅན། །དམ་ཆོས་པདྨ་དཀར་ལ་སོགས།
ཆོས་ཀྱི་དེ་ཉིད་བསྟན་པ་ཡིས། །དེ་དག་ངར་འཛིན་ལས་ལྡོག་སྟེ། །ཐབས་དང་ཤེས་རབ་
ཡོངས་བཟུང་བ། །ཐེག་པ་མཆོག་ལ་སྨིན་མཛད་དེ། །ཞེས་དང༌། པདྨ་དཀར་པོ་ལས།
འཁོར་བའི་སྡུག་བསྔལ་དག་ལས་ཁྱོད་ཐར་ཡང༌། །ཁྱོད་ནི་ད་དུང་མྱ་ངན་ཡོངས་མི་འདའ།།
སངས་རྒྱས་ཐེག་པ་འདི་ནི་བཙལ་བར་གྱིས། །ཞེས་པའི་ཚིག་གིས་བསྐུལ་ནས་ཐེག་ཆེན་དུ་
འཛུད་པར་གསུངས་པ་དང་འགལ་བའི་ཕྱིར། །ཞེས་ཟེར་ན། དང་བོ་དང་མི་འགལ་ཏེ།
བསྡུ་བ་དང་རྒྱུད་བླ་མའི་འགྲེལ་པ་གཉིས་ཀའི་དགོངས་འགྲེལ་དང༌། དཔལ་ཕྲེང་གི་དོན་
བཀྲལ་བས་དེ་གཉིས་ཀ་ཡང་ཐེག་ཆེན་གྱི་མདོའི་རྗེས་སུ་འབྲང་བར་མཚུངས་ལ། རྒྱུད་བླ་

16
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
མའི་འགྲེལ་པར་གསུངས་པ་ནི། ཡོངས་སུ་གྱུར་པའི་ཉན་ཐོས་ཀྱིས་སྦྲུལ་པའི་ལུས་ཀྱིས་མྱ་
ངན་ལས་འདས་ཚུལ་བསྟན་ནས་དང་པོའི་ལུས་ཀྱིས་དབེན་པར་གནས་པ་ན། ཁམས་གསུམ་
གྱི་སྐྱེ་འཆི་ལས་འདས་ཀྱང༌། ཤེས་སྒྲིབ་ཀྱི་རྟེན་བག་ལ་ཉལ་དང༌། དེས་ཀུན་ནས་བསླངས་
པའི་ལས་དང༌། དེ་གཉིས་ཀ་ལ་བསྟེན་པའི་ཡིད་ལུས་ཡོད་པ་ལ་དགོངས་ནས་མ་རིག་བག་
ཆགས་ཀྱི་ས་དང༌། ཟག་མེད་ཀྱི་ལས་ཀྱི་རྒྱུ་རྐྱེན་བྱས་པའི་ཡིད་ལུས་ཀྱི་སྐྱེ་བ་ལེན་པར་བཤད་
པ་ཙམ་ཡིན་གྱི། དགྲ་བཅོམ་པ་ཤི་ནས་རིག་པ་ཕྱི་མ་མཚམས་སྦྱོར་བར་བསྟན་པ་མ་ཡིན་པའི་
ཕྱིར༑ གཉིས་པ་དང་ཡང་མི་འགལ་ཏེ། མདོ་དེ་དྲངས་ནས་ཉན་རང་ལ་སྤངས་པ་ཉི་ཚེ་ལས་
མེད་པའི་ཕྱིར། སྒྲིབ་པ་གཉིས་སྤངས་པའི་མྱང་འདས་མཚན་ཉིད་པ་ཡོད་པ་དྲང་དོན་དུ་བསྟན་
གྱི༑ ཉན་རང་ཐམས་ཅད་ཐེག་ཆེན་དུ་ལྡོག་པའི་སྒོ་ནས་མཐར་ཐུག་ཐེག་པ་གསུམ་དུ་གསུངས་
པ་དྲང་དོན་དུ་སྟོན་པ་མ་ཡིན་པའི་ཕྱིར། གསུམ་པ་དང་ཡང་མི་འགལ་ཏེ། པད་དཀར་ལས་
དེ་ལྟར་གསུངས་པ་དེས་ཡོངས་སུ་གྱུར་པའི་ཉན་ཐོས་སྔར་བཤད་པ་ལྟར་དང་པོའི་ལུས་ཀྱིས་
དབེན་པར་གནས་པའི་ཚེ་རང་དོན་ལ་དགའ་བས་ལམ་སྒོམ་པ་ལ་བག་ཆགས་མེད་པར་གྱུར་པ་
དང་སངས་རྒྱས་བྱང་སེམས་ཀྱིས་བསྐུལ་བར་བྱེད་པར་བསྟན་པ་ཡིན་པའི་ཕྱིར། གསུམ་པ་
མདོ་གཞན་དང་འགལ་བ་སྤང་བ་ལ། གལ་ཏེ་མཐར་ཐུག་ཐེག་པ་གསུམ་དུ་གྲུབ་པར་
གསུངས་པ་ངེས་དོན་དུ་འདོད་པ་མི་འཐད་དེ། པད་དཀར་ལས། ཐེག་པ་ནི་གཅིག་ཁོ་ནའོ།།
ཞེས་མཐར་ཐུག་ཐེག་པ་གཅིག་ཏུ་གྲུབ་པར་གསུངས་པ་ངེས་དོན་དང༌། གསུམ་དུ་གྲུབ་པར་
གསུངས་པ་དྲང་དོན་དུ་གསུངས་པ་དང༌ཤཱ་རིའི་བུ་ལ་སོགས་པའི་ཉན་ཐོས་ཆེན་པོ་རྣམས་
ཀྱང་སངས་རྒྱས་སུ་འགྱུར་བར་གསུངས་པ་སོགས་དང་འགལ་བའི་ཕྱིར། ཞེ་ན་མི་འགལ་ཏེ།
མཐར་ཐུག་ཐེག་པ་གཅིག་ཏུ་གྲུབ་པར་གསུངས་པ་རྣམས་ནི་དྲང་དོན་དགོངས་པ་ཅན་ཡིན་པའི་
ཕྱིར༑ དེའི་དགོངས་གཞི་ཡོད་དེ། བགྲོད་བྱའི་ཐེག་པ། ཐེག་པ་གསུམ་གའི་འཕགས་པ་
རྣམས་ཀྱི་ཆོས་དབྱིངས་ནམ་མཁའ་ལྟར་ངོ་བོ་ཐ་དད་པ་མེད་པར་མཚུངས་པ་དང༌། བགྲོད་པ་
པོའི་ཐེག་པ་འཕགས་པའི་གང་ཟག་གསུམ་བདག་མེད་རྟོགས་པར་མཚུངས་པ་དང༌། གང་གི་

17
སྐབས་གཉིས་པའི་སྤྱི་དོན།
ཆེད་དུ་བགྲོད་པའི་ཐེག་པ་སྡུག་ཀུན་སྤངས་པའི་འབྲས་བུ་རྣམ་གྲོལ་ལམ་མཚུངས་པ་དང༌
ཉན་ཐོས་སུ་རིགས་མ་ངེས་པའི་ཉན་ཐོས་ཁ་ཅིག་ཐེག་ཆེན་ལམ་དུ་ཞུགས་ནས་སངས་རྒྱས་ཐོབ་
པར་འགྱུར་བའི་རིགས་ཐ་དད་པ་གཉིས་ལམ་གཅིག་ཏུ་ཞུགས་པའི་རིགས་ཐ་དད་པར་
མཚུངས་པ་དང༌། ཉན་ཐོས་སུ་རིགས་མ་ངེས་པའི་བྱང་སེམས་འགའ་ཞིག་རེ་ཞིག་བྱང་
སེམས་ཀྱི་སྤྱོད་པ་སྤྱད་ནས། དེ་བཏང་ནས་ཉན་ཐོས་ལམ་དུ་ཞུགས་ཏེ་དེས་མྱང་འདས་ཐོབ་པ་
ན་དེ་བཞིན་གཤེགས་པས་སྔོན་བདག་གིས་བྱང་སེམས་ཀྱི་སྤྱོད་པ་སྤྱད་པས་སངས་རྒྱས་སོ་
སྙམ་དུ་དགོངས་པ་དེ་བཞིན་དུ། དེ་ལ་ཡང་སངས་རྒྱས་ཀྱི་མཐུས་བདག་སྔོན་བྱང་སེམས་ཀྱི་
སྤྱོད་པ་སྤྱད་པས་འཚང་རྒྱ་བར་འགྱུར་རོ་སྙམ་པའི་བསམ་པ་མཚུངས་པ་ཐང་གཅིག་ཙམ་རྙེད་
པས་བསམ་པ་གཉིས་ཐོབ་པ་དང༌། སྤྲུལ་པའི་ཉན་ཐོས་འགའ་ཞིག་གདུལ་བྱའི་དོན་དུ་མྱ་ངན་
ལས་འདའ་ཚུལ་ལན་དུ་མར་བསྟན་པ་དང༌། སྤངས་རྟོགས་མཐར་ཕྱིན་པའི་ཐེག་པ་གཅིག་ཏུ་
ངེས་པ་སྟེ་བདུན་ལ་དགོངས་ནས་གསུངས་པའི་ཕྱིར་ཏེ། མདོ་སྡེའི་རྒྱན་ལས། ཆོས་དང་
གང་ཟག་རྣམ་གྲོལ་ལམ། །མཚུངས་ཕྱིར་རིགས་ནི་ཐ་དད་ཕྱིར། །བསམ་གཉིས་ཐོབ་ཕྱིར་
སྤྲུལ་པའི་ཕྱིར། །མཐར་ཐུག་ཕྱིར་ན་ཐེག་གཅིག་ཉིད། །ཅེས་གསུངས་པའི་ཕྱིར། དེ་ལྟར་
གསུངས་པ་ལ་དགོས་པ་ཡོད་དེ། ཉན་ཐོས་ཀྱི་རིགས་མ་ངེས་པ་ཁ་ཅིག་དག་ནི་ཐེག་ཆེན་དུ་
ཁ་དྲངས་པའི་ཕྱིར༌། །གཞན་དག་ཐེག་ཆེན་དུ་རིགས་མ་ངེས་པའི་བྱང་སེམས་རྫོགས་བྱང་
ལས་མི་ཉམས་པར་བཟུང་བའི་དགོས་པ་ཡོད་པའི་ཕྱིར་ཏེ། དེ་ཉིད་ལས། ཁ་ཅིག་དག་ནི་
དྲང་ཕྱིར་དང༌། །གཞན་ཡང་ཀུན་དུ་བཟུང་བའི་ཕྱིར། །རྫོགས་པའི་སངས་རྒྱས་རྣམས་ཀྱིས་
ནི༑ ༑མ་ངེས་རྣམས་ལ་ཐེག་གཅིག་བསྟན། །ཞེས་གསུངས་པའི་ཕྱིར། ཉན་ཐོས་སངས་
རྒྱས་སུ་གྱུར་པར་ལུང་བསྟན་པ་དང་ཡང་མི་འགལ་ཏེ། དེ་ནི་སྤལ་པའི་ཉན་ཐོས་སམ་ཡོངས་
སུ་གྱུར་པའི་ཉན་ཐོས་ལ་དགོངས་པའི་ཕྱིར། སྤྱིར་ཉན་ཐོས་སུ་རིགས་མ་ངེས་པ་ལ་གཉིས་སུ་
ཡོད་དེ། །ཐེག་དོན་བདེན་པ་མངོན་སུམ་དུ་མཐོང་བ་དང༌། །མ་མཐོང་བ་གཉིས་སུ་ཡོད་པའི་
ཕྱིར༑ བདེན་པ་མངོན་སུམ་དུ་མཐོང་བ་དེ་ལ་ཡང་གཉིས་སུ་ཡོད་དེ འདོད་པ་ལ་འདོད་

18
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཆགས་དང་བྲལ་བ་དང་མ་བྲལ་བ་གཉིས་སུ་ཡོད་པའི་ཕྱིར། བདེན་པ་མངོན་སུམ་དུ་མ་
མཐོང་བ་དེ་ནི་ཆོས་ཅན། བདེན་པ་མངོན་སུམ་དུ་མཐོང་བ་ལས་དམན་པ་ཡིན་ཏེ། དེ་ལས་
རྫོགས་བྱང་སྒྲུབ་པའི་རྟོགས་པ་བུལ་བའི་ཕྱིར། བདེན་པ་མངོན་སུམ་དུ་རྟོགས་པའི་ཉན་ཐོས་
གཉིས་ཆོས་ཅན། བསམ་གྱིས་མི་ཁྱབ་པར་སྒྱུར་བའི་སྐྱེ་བ་ཡང་ལེན་ཏེ། རང་གིས་ཐོབ་པའི་
འཕགས་ལམ་སྲིད་པར་སྐྱེ་བའི་རྒྱུ་དག་ཏུ་སྒྱུར་བར་བྱེད་ནུས་པས་དེ་ལྟར་བྱེད་པའི་ཕྱིར།
དེ་གཉིས་གཅིག་འདོད་ཆགས་དང་མ་བྲལ་བའི་ཉན་ཐོས་ཆོས་ཅན། སྐྱེ་བ་ལེན་ཚུལ་ཡོད་དེ།
སྨོན་ལམ་གྱི་དབང་གིས་སྐྱེ་བ་རབ་ཏུ་སྒྲུབ་པའི་ཕྱིར། ཅིག་ཤོས་ཕྱིར་མི་འོང་བ་དང་ལྡན་པའི་
ཉན་ཐོས་ཆོས་ཅན། སྐྱེ་བ་ལེན་ཚུལ་ཡོད་དེ། སྤྲུལ་པའི་དབང་གིས་སྐྱེ་བ་རབ་ཏུ་སྒྲུབ་པའི་
ཕྱིར༑ དེ་ལྟར་ཡང༌། མདོ་སྡེའི་རྒྱན་ལས། ཉན་ཐོས་མ་ངེས་རྣམ་གཉིས་ཏེ། །ཐེག་དོན་
མཐོང་དང་མ་མཐོང་དང༌། །དོན་མཐོང་འདོད་ཆགས་བྲལ་བ་དང༌། །འདོད་ཆགས་བྲལ་ཡིན་
འདིར་དམན་པའོ། །དེ་གཉིས་འཕགས་པའི་ལམ་ཐོབ་པ། །སྲིད་པ་དག་ཏུ་སྒྱུར་བའི་ཕྱིར།།
བསམ་གྱིས་མི་ཁྱབ་སྦྱར་བ་ཡི། །སྐྱེ་བ་དང་ནི་ཡང་དག་ལྡན། །གཅིག་ནི་སྨོན་ལམ་དབང་
གིས་ནི། །སྐྱེ་པ་རབ་ཏུ་སྒྲུབ་པར་བྱེད། །ཅིག་ཤོས་ཕྱིར་མི་འོང་བ་དང༌། །ལྡན་ཕྱིར་སྤྲུལ་
པས་རབ་ཏུ་སྒྲུབ། །ཅེས་གསུངས་པའི་ཕྱིར། དངོས་ལ་གནོད་བྱེད་ཡོད་དེ། གཞན་དབང་
དང་ཡོངས་གྲུབ་བདེན་པར་གྲུབ་པའི་ཕྱིར་དང༌། །སྔར་གྱི་ལུང་དེ་དག་གིས་གནོད་པའི་ཕྱིར།
༼མཐར་ཐུག་ཐེག་པ་གསུམ་དུ་གསུངས་པ་དྲང་དོན་དུ་འདོད་པའི་ལུགས།༽
གཉིས་པ་མཐར་ཐུག་ཐེག་པ་གསུམ་དུ་གསུངས་པ་དྲང་དོན་དུ་འདོད་པའི་ལུགས་ལ། མདོ་
གང་གི་རྗེས་སུ་འབྲང་བ་དང༌། ཇི་ལྟར་རྣམ་གཞག་གསུངས་ཚུལ་གཉིས་ལས། དང་པོ་ནི
ལང་ཀར་གཤེགས་པ་ལས། ལྷ་ཡི་ཐེག་དང་ཚངས་པའི་ཐེག། དེ་བཞིན་དུ་ནི་ཉན་ཐོས་དང༌།
དེ་བཞིན་གཤེགས་དང་རང་རྒྱལ་གྱི། །ཐེག་པ་འདི་དག་ངས་བཤད་དོ། །ཇི་སྲིད་སེམས་ནི་

19
སྐབས་གཉིས་པའི་སྤྱི་དོན།
འབྱུང་གི་བར། །ཐེག་པ་རྣམས་ལ་ཐུག་པ་མེད། །སེམས་ནི་ཡོངས་སུ་གྱུར་པ་ན། ཐེག་པ་
མེད་ཅིང་གྲོལ་བ་མེད། །ཐེག་པའི་རྣམ་གཞག་ཡོད་མིན་ཉིད། །ཐེག་པ་གཅིག་ཏུ་ང་སྨྲའོ།།
བྱིས་པ་རྣམས་ཡོངས་དྲང་དོན་དུ། །ཐེག་པ་ཐ་དད་ང་སྨྲའོ། །ཞེས་དང༌། དམ་ཆོས་པད་
དཀར་དང༌བདེན་པ་པོའི་ལེའུ་སོགས་ཀྱི་རྗེས་སུ་འབྲང་ངོ། །གཉིས་པ་མཐར་ཐུག་ཐེག་པ་
གསུམ་དུ་གསུངས་པ་སྒྲ་ཇི་བཞིན་པ་མ་ཡིན་ཏེ། མཐར་ཐུག་ཐེག་པ་གཅིག་ཏུ་གྲུབ་པའི་ཕྱིར་
ཏེ༑ དེ་ལྟར་ལུང་གིས་ཀྱང་གྲུབ། རིགས་པས་ཀྱང་གྲུབ་པའི་ཕྱིར། དང་པོ་གྲུབ་སྟེ ལང་
གཤེགས་ལས བློ་གྲོས་ཆེན་པོ་ཉན་ཐོས་ཀྱི་ཐེག་པ་བ་རྣམས་ནི་ཉན་ཐོས་ཀྱི་ཐེག་པས་གྲོལ་
བ་མ་ཡིན་ཏེ། འོན་ཀྱང་དེ་དག་གིས་ནི་ཐེག་པ་ཆེན་པོའི་མཐར་ཐུག་པ་ཅན་ཡིན་ནོ། །ཞེས་
གསུངས་པ་དང༌པད་དཀར་ལས། དྲང་སྲོང་ཆེན་པོས་ཐེག་པ་གསུམ་བསྟན་པ། རྣམ་
འདྲེན་རྣམས་ཀྱི་ཐབས་ལ་མཁས་པ་ཡིན། །ཐེག་པ་གཅིག་སྟེ་གཉིས་སུ་ཡོད་མ་ཡིན། །བསྟི་
བའི་དོན་དུ་ཐེག་པ་གསུམ་བསྟན་ཏོ། །ཞེས་དང༌། བདེན་པ་པོའི་ལེའུར། འཇམ་དཔལ་དེ་
བཞིན་གཤེགས་པས་ཁ་ཅིག་ལ་ནི་ཐེག་པ་ཆེན་པོ་སྟོན་པར་འགྱུར་ལ། ཁ་ཅིག་ལ་ནི་ཉན་ཐོས་
དང་རང་སངས་རྒྱས་ཀྱི་ཐེག་པ་སྟོན་པར་འགྱུར་ན། དེ་ནི་ཡོངས་སུ་མ་དག་པར་འགྱུར།
མངོན་པར་ཞེན་པའི་ཉེས་པར་འགྱུར། །འདུ་ཤེས་ཐ་དད་པའི་ཉེས་པར་ཡང་འགྱུར། ཐུགས་
རྗེ་ཆེན་པོ་ཉེས་པར་ཡང་འགྱུར། ཆོས་ལ་དཔེ་འཁྱུད་བྱས་བར་ཡང་འགྱུར། ཞེས་གདུལ་བྱ་
རིགས་ཅན་གསུམ་ག་རང་ཉིད་ཀྱིས་བརྙེས་པའི་གོ་འཕང་ལ་འགོད་པར་གསུངས་པའི་ཕྱིར་
དང་༑ དཔལ་ཕྲེང་གི་མདོ་ལས། ཡོངས་སུ་མྱ་ངན་ལས་འདས་པ་ཞེས་བྱ་བ་ནི་དེ་བཞིན་
གཤེགས་པ་རྣམ་གྱི་ཐབས་སོ། །ཞེས་དང༌། ཕྱིར་མི་ལྡོག་བའི་འཁོར་ལོའི་མདོ་ལས།
རིགས་ཀྱི་བུ་སེམས་ཅན་དེ་དག་ནི་དམན་པ་ལ་མོས་པ་དག་སྟེ། དེ་དག་ཐེག་པ་གཅིག་ལ་མི་
འཇུག་པ་ལ་ཐབས་མཁས་པ་དེ་དག་ཉེ་བར་འཁྲིད་དེ། རིགས་ཀྱི་བུ་སངས་རྒྱས་བཅོམ་ལྡན་
འདས་རྣམས་ནི་ཐབས་མཁས་པ་དང་ལྡན་པའོ། །ཞེས་དང༌། བྱང་ཆུབ་སེམས་འགྲེལ་ལས།
ཐེག་པ་གཉིས་པོ་དག་ཀྱང་ནི། །ཐེག་པ་ཆེན་པོར་འབྱུང་བས་ན། །སྲིད་པའི་ལམ་གྱིས་དུབ་

20
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
རྣམས་ལ། །ངལ་བསོའི་དོན་ཏེ་དེ་ཉིད་མིན། །ཞེས་དང༌། དཔེ་མེད་པར་བསྟོད་པ་ལས།།
ཆོས་ཀྱི་དབྱིངས་ལ་དབྱེར་མེད་ཕྱིར། །གཙོ་བོའི་ཐེག་དབྱེར་མ་མཆིས་ཀྱང༌། །ཁྱོད་ཀྱིས་
སེམས་ཅན་ཞུགས་དོན་དུ། །ཐེག་པ་གསུམ་དུ་གསུངས་པའོ། །ཞེས་གསུངས་པའི་ཕྱིར་
དང་༑ ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པ་ཐེག་ཆེན་ལམ་དུ་འཇུག་
པར་མདོ་སྡེ་དུ་མ་ལས་གསུངས་པའི་ཕྱིར་ཏེ། དེ་ཡང་ལྷག་བཅས་མྱང་འདས་ལ་གནས་པའི་
ཉན་ཐོས་དགྲ་བཅོམ་པ་དེས་སྐུ་ཚེའི་འདུ་བྱེད་འཕོ་ཀར་ཟག་བཅས་གྱི་ལུས་འདིར་བོར་ནས་
དག་པའི་ཞིང་དུ་པདྨའི་སྦུབས་སུ་ཡིད་ཀྱི་རང་བཞིན་གྱི་ལུས་བླངས་ལ། ཁྱབ་པ་འདུ་བྱེད་ཀྱི་
སྡུག་བསྔལ་ཉེ་བར་ཞི་བའི་ཉེར་ཞི་ལ་སླར་མི་ལྡང་བར་མཉམ་པར་གཞག་པར་བྱའོ་སྙམ་དུ་
འཕེན་པ་བཏང་བ་ལ་བརྟེན་ནས་དེར་སྐྱེས་མ་ཐག་ཏུ་དེ་ལ་མཉམ་པར་འཇུག་པ་ཡིན་ཏེ། རྒྱན་
སྣང་ལས། ཉན་ཐོས་ཆེན་པོ་རྣམས་ཀྱང་ལྷག་མ་དང་བཅས་པ་དང་ལྷག་མ་མེད་པ་ཞེས་བྱ་
བའི་བྱང་ཆུབ་གཉིས་པོ་ཐོབ་ཅིང༌། སྙིང་རྗེ་དང་ཤེས་རབ་ཆེན་པོ་དང་བྲལ་བ་སྲིད་པ་ལ་སྐྲག་
པའི་ཡིད་དང་སྔོན་གྱི་འཕེན་པའི་ཤུགས་ཀྱིས་འཕངས་པའི་ཚེ་ཡོངས་སུ་ཟད་པས་མྱ་ངན་ལས་
འདས་པར་གྲགས་པའི་མྱ་ངན་ལས་འདས་པའི་མིང་ཅན་འདུ་ཤེས་མེད་པ་ཁམས་གསུམ་པར་
སྐྱེ་བ་ལས་འདས་པ། འཕོ་བའི་སེམས་ཀྱི་རྗེས་ཐོབ་ལ་སངས་རྒྱས་ཀྱི་ཞིང་ཡོངས་སུ་དག་
པར་ཟག་པ་མེད་པའི་དབྱིངས་ལ་མཉམ་པར་བཞག་པ་ཉིད་དང༌། པདྨའི་སྙིང་པོར་སྐྱེའོ།།
ཞེས་དང༌། ཉན་ཐོས་དེ་དག་ཇི་སྲིད་དུ། །སངས་རྒྱས་རྣམས་ཀྱིས་མ་བསྐུལ་བ། །དེ་སྲིད་
ཡེ་ཤེས་ལུས་གཅིག་གིས། །ཏིང་འཛིན་མྱོས་པས་བརྒྱལ་ཏེ་གནས། །ཞེས་དང༌། ལང་
གཤེགས་ལས། ཏིང་ངེ་འཛིན་གྱི་ལུས་ཐོབ་ན། །བསྐལ་པའི་བར་དུ་མི་སད་དོ། །ཞེས་
གསུངས་པའི་ཕྱིར། དེ་ལྟར་ཟག་མེད་ཀྱི་དབྱིངས་ལ་སྙོམས་པར་ཞུགས་ཏེ་གནས་པ་དེ་དག་
ལ་དེ་བཞིན་གཤེགས་པ་རྣམས་ཀྱི་འོད་ཟེར་ཀྱིས་བསྐུལ་ཏེ་རྗེས་ཐོབ་ཏུ་བཞེངས་ནས་རྒྱལ་བ་
རྣམས་ལས་དམ་པའི་ཆོས་གསན་ཏེ་ཚོགས་གཉིས་རྒྱ་ཆེན་པོ་གསོག་པར་འགྱུར་ཏེ དམ་
ཆོས་པད་དཀར་ལས། འཁོར་བའི་སྡུག་བསྔལ་དག་ལས་ཁྱོད་ཐར་ཡང༌། །ཁྱོད་ནི་ད་དུང་

21
སྐབས་གཉིས་པའི་སྤྱི་དོན
མྱ་ངན་ཡོངས་མི་འདའ། །སངས་རྒྱས་ཐེག་པ་འདི་ནི་བཙལ་བར་རིགས། །ཞེས་དང༌།
ལང་གཤེགས་ལས། ཇི་ལྟར་སྐྱེས་བུ་མྱོས་པ་ནི། །མྱོས་གྱུར་མེད་པ་སངས་པ་ལྟར། །དེ་
བཞིན་དེ་དག་ང་ཡི་སྐུ །སངས་རྒྱས་ཆོས་ཞེས་བྱ་བ་འཐོབ། །ཅེས་དང༌། རྒྱན་སྣང་ལས།
དེ་ནས་དེ་རྣམས་ལ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་སོགས་
པས་ཉོན་མོངས་པ་ཅན་མ་ཡིན་པའི་མི་ཤེས་པ་བསལ་བར་བྱ་བའི་ཕྱིར། འོད་ཀྱི་སྣང་བས་
སད་པར་མཛད་ནས་བྱང་ཆུབ་ཀྱི་སེམས་བསྐྱེད་ནས་གྲོལ་བའི་སྐབས་སུ་དམྱལ་བ་ལ་སོགས་
རྒྱུ་བ་དང་འདྲ་བར་འགྲོ་ཞིང་རིམ་གྱིས་བྱང་ཆུབ་རིན་པོ་ཆེའི་ཚོགས་བསགས་ནས་འཇིག་རྟེན་
གྱི་བླ་མར་འགྱུར། ཞེས་ལུང་ལས་ངེས་པར་མཛད་པ་ཡིན་ནོ། །ཞེས་སོགས་གསུངས་པའི་
ཕྱིར། མཐར་ཐུག་ཐེག་པ་གཅིག་ཏུ་རིགས་པས་གྲུབ་སྟེ། སེམས་ཅན་ཐམས་ཅད་ཀྱི་རྒྱུད་ཀྱི་
སྒྲིབ་པ་དེ་སེམས་རྒྱུད་དང་འབྲལ་རུང་གི་གློ་བུར་བ་ཡིན་ཞིང༌། དེ་སྤོང་བའི་ཐབས་སྟོན་པའི་
སངས་རྒྱས་ཀྱི་མཛད་པ་མི་འདོར་བའི་ཕྱིར། མཐར་ཐུག་ཐེག་པ་གསུམ་དུ་གསུངས་པའི་མདོ་
དང་མི་འགལ་ཏེ། དེ་ལྟར་གསུངས་པ་དྲང་དོན་དགོངས་པ་ཅན་ཡིན་པའི་ཕྱིར། དེ་ལྟར་
གསུངས་པའི་དགོངས་གཞི་ཡོད་དེ། གནས་སྐབས་སུ་མོས་པ་མི་འདྲ་བ་གསུམ་དང་ཁམས་
མི་འདྲ་བ་གསུམ་ཐེག་པ་སོ་སོའི་ལམ་དུ་དཀྲི་དགོས་པ་ལ་དགོངས་པའི་ཕྱིར། དགོས་པ་ཡོད་
དེ གཉིས་སྟོང་བདེན་གྲུབ་མ་བཀག་པར་ཐེག་ཆེན་ལམ་དུ་འཁྲིད་དགོས་པའི་གདུལ་བྱ་
རྣམས་རྗེས་སུ་བཟུང་བར་བྱ་བའི་ཆེད་ཡིན་པའི་ཕྱིར། དེད་དཔོན་ཐབས་ལ་མཁས་པས་ལམ་
རིང་པོས་
ས་དུབ་པའི་ཚོང་ཕྲུག་རྣམས་དབུགས་དབྱུང་བའི་ཕྱིར་དུ་རྒྱ་མཚོའི་གླིང་དུ་གྲོང་ཁྱེར་
སྤྲུལ་ནས་དབྱུགས་ཕྱིན་པར་བྱས་ཏེ་སླར་ཡང་རིན་པོ་ཆེའི་གླིང་ལ་འཁྲིད་པ་ལྟར། འཁོར་
བའི་སྡུག་བསྔལ་གྱིས་ཡུན་རིང་དུབ་སྟེ། རེ་ཞིག་ཐེག་ཆེན་ལམ་དུ་འཇུག་པར་མི་འདོད་པ་
རྣམས་ཐར་པའི་གྲོང་ཁྱེར་དུ་དབུགས་ཕྱིན་པར་བྱས་ནས། ཐེག་ཆེན་དུ་དྲངས་པར་བྱ་བའི་
དགོས་པ་ཡོད་པའི་ཕྱིར་ཏེ། དེ་ལྟར་ཡང༌། དབུ་མ་འཇུག་པར། དེའི་ཕྱིར་མཁས་པ་རིན་
པོ་ཆེ་ཡི་གླིང་དུ་ཆས་པའི་སྐྱེ་ཚོགས་ཀྱི། །ངལ་བ་ཉེར་སེལ་གྲོང་ཁྱེར་ཡིད་འོང་བར་དུ་

22
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
རྣམ་པར་བཀོད་པ་ལྟར། །ཁྱོད་ཀྱི་ཐེག་པ་འདི་ནི་སློབ་མ་ཉེ་བར་ཞི་བའི་ཚུལ་ལས་ཡིད།།
སྦྱར་ཞིང་རྣམ་པར་དབེན་པའང་བློས་སྦྱངས་རྣམས་ལ་ལོགས་སུ་གསུངས། ཞེས་གསུངས་
པའི་ཕྱིར། དངོས་ལ་གནོད་བྱེད་ཡོད་དེ། གཞན་དབང་དང་ཡོངས་གྲུབ་བདེན་པར་མ་གྲུབ་
ཅིང་མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་ཚད་ལྡན་གྱིས་གནོད་པའི་ཕྱིར།
དེས་ན་གང་ཡང་དག་པའི་སྐྱོན་མེད་པ་ལ་ཞུགས་པ་ཞེས་སོགས་མཐར་ཐུག་ཐེག་པ་གསུམ་དུ་
གྲུབ་པར་སྟོན་པའི་མདོ་ཡིན་ཞིང༌། འོན་ཀྱང་གང་ཡང་དེ་དག་གི། ཞེས་སོགས་ཀྱིས་དེ་
དྲང་དོན་དུ་བཀྲལ་བ་ཡིན་ཏེ། ཉི་སྣང་ལས། ཁྱབ་པ་ནི་ལམ་ཤེས་པ་ཉིད་ཀྱི་དབང་དུ་བྱས་ཏེ།
སེམས་བསྐྱེད་པ་ནས་བརྩམས་ཏེ་ཤེས་རབ་ཀྱི་ཕ་རོལ་ཏུ་ཕྱིན་པའི་ཕྱོགས་གཅིག་པ་ཡིན་ནོ།།
ཞེས་ཁྱབ་པའི་དོན་དང༌། གོ་རིམ་དང་ལྡན་པའི་གང་ཟག་གིས་ཁྱད་པར་གྱིས་དོན་གྱི་གང་
གསུངས་པ་ཡིན་པའོ། །དེ་ལྟར་ཡིན་ཡང་གལ་ཏེ་དེ་དག་གིས་བླ་མེད་རྫོགས་བྱང་དུ་སེམས་
བསྐྱེད་པར་གྱུར་ན་དེ་དག་ལ་རྗེས་སུ་ཡི་རང་བར་བྱའོ། །ཞེས་གསུངས་པ་ནི་སྔར་འདོད་
ཆགས་དང་བྲལ་བའི་དབང་དུ་བྱས་པར་ཟད་པ་ཡིན་གྱི། འདིས་ནི་ཐེག་པ་གསུམ་རྣམ་པར་
གཞག་པ་ནི་དགོངས་པ་ཅན་ཡིན་གྱི་མཚན་ཉིད་པ་མིན་ནོ་ཞེས་འཆད་པ་ཡིན་ནོ། །ཞེས་དང༌
རྒྱན་སྣང་ལས། དེ་བས་ན་ཐེག་པ་ཐམས་ཅད་ནི་རྣམ་པ་ཐམས་ཅད་དུ་ཐེག་པ་ཆེན་པོར་གསལ་
བར་བཤད་པར་རིག་པར་བྱ་སྟེ། དེ་ལྟར་ན་པདྨ་དཀར་པོ་དང༌། བདེན་པ་པོའི་ལེའུ་སོགས་
ལས་གསུངས་པ་ལེགས་པར་དྲངས་པར་འགྱུར་ཏེ། ཤཱ་རིའི་བུ་ཁྱོད་མ་འོངས་པ་ན་ཡང་དག་
པར་རྫོགས་པའི་སངས་རྒྱས་སུ་འགྱུར་ཏེ། ཐེག་པ་ནི་གཅིག་སྟེ་གཉིས་སུ་མེད་དོ། །ཞེས་
དང༌། ལང་ཀར་གཤེགས་པ་ལས་ཀྱང༌། བློ་གྲོས་ཆེན་པོ་ཉན་ཐོས་ཀྱི་ཐེག་པ་བ་རྣམས་ནི་
ཉན་ཐོས་ཀྱི་ཐེག་པས་གྲོལ་བ་མིན་ཏེ། འོན་ཀྱང་དེ་དག་ཐེག་པ་ཆེན་པོའི་མཐར་ཐུག་པ་ཅན་
ཡིན་ནོ། །ཞེས་དང༌། དེ་བཞིན་དུ་སློབ་དཔོན་ན་ག་ཛུ་ནའི་ཞལ་སྔ་ནས་དང༌། དེའི་རྗེས་སུ་
འབྲང་བའི་མཐར་ཐུག་ཐེག་པ་གཅིག་པུའི་ཚུལ་དུ་སྨྲ་བ་རྣམས་ཀྱིས། བྱང་ཆུབ་དམ་པ་གཉིས་
ཐོབ་ནས། །སྲིད་པས་སྐྲག་ཡིད་དེ་དག་ལ། །ཞེས་པ་ནས། བྱང་ཆུབ་ཏུ་ནི་ཚོགས་

23
སྐབས་གཉིས་པའི་སྤྱི་དོན
བསགས་ནས། །དེ་ཡང་འཇིག་རྟེན་འདྲེན་པར་འགྱུར། །ཞེས་གསུངས་པའི་ཕྱིར། ཞེས་
གསུངས༑
༼ ཞར་ལ་ཐེག་པའི་རྣམ་གཞག་ལ་མཚན་ཉིད་དབྱེ་བ་ས་མཚམས་སོགས་
བཤད་པ།༽
གསུམ་པ་ཞར་ལ་ཐེག་པའི་རྣམ་གཞག་བསྟན་པ་ལ། མཚན་ཉིད། དབྱེ་བ། ས་
མཚམས༑ གསུམ་དུ་འབྱེད་པའི་རྒྱུ་མཚན་དང་བཞི་ལས། དང་པོ་ནི། དོན་གཉིས་གང་
རུང་ཁུར་དུ་འཁྱེར་བའི་ལམ་ཞུགས་ཀྱི་མངོན་རྟོགས་དེ་ཐེག་པའི་མཚན་ཉིད། གཉིས་པ་ནི།
དེ་ལ་ཐེག་ཆེན་གྱི་ཐེག་པ་དང༌། ཐེག་དམན་གྱི་ཐེག་པ་གཉིས་སུ་ཡོད། ཐེག་པ་གང་ཞིག།
ཆེན་པོ་བདུན་དང་ལྡན་པས་རབ་ཏུ་ཕྱེ་བ་དང་པོའི་མཚན་ཉིད་ཡིན་ཏེ། མདོ་སྡེའི་རྒྱན་ལས།
དམིགས་པ་ཆེ་བ་ཉིད་དང་ནི། །དེ་བཞིན་སྒྲུབ་པ་གཉིས་དག་དང༌། །ཡེ་ཤེས་བརྩོན་འགྲུས་
རྩོམ་པ་དང༌།ཐབས་ལ་མཁས་པར་གྱུར་པ་དང༌། །ཡང་དག་འགྲུབ་པ་ཆེན་པོ་དང༌།།
སངས་རྒྱས་འཕྲིན་ལས་ཆེན་པོ་སྟེ། །ཆེན་པོ་འདི་དང་ལྡན་པའི་ཕྱིར། །ཐེག་ཆེན་ཞེས་ནི་
ངེས་པར་བརྗོད། །ཅེས་གསུངས་པའི་ཕྱིར། ཐེག་ཆེན་གྱི་ཐེག་པ་ཆོས་ཅན། ཆེན་པོ་བདུན་
དང་ལྡན་ཏེ། དམིགས་པ་མདོ་སྡེ་ལ་སོགས་པའི་ཆོས་རྒྱ་ཆེན་པོ་དང་ལྡན་པ། སྒྲུབ་པ་ཆེན་
པོ་དོན་གཉིས་སྒྲུབ་པ་དང༌། ཡེ་ཤེས་ཆེན་པོ་བདག་མེད་གཉིས་རྟོགས་པ། རྩོམ་པ་ཆེན་པོ་
གྲངས་མེད་གསུམ་དུ་ཚོགས་གཉིས་བསགས་པ། ཐབས་མཁས་པ་ཆེན་པོ་འཁོར་བ་ཡོངས་
སུ་འཛིན་ཅིང་ཉོན་མོངས་པ་སྤང་བྱའི་གཙོ་བོར་མི་བྱེད་པ། ཡང་དག་པར་འགྲུབ་པ་ཆེན་པོ་
སྟོབས་སོགས་འགྲུབ་པ། འཕྲིན་ལས་ཆེན་པོ་མངོན་པར་སངས་རྒྱས་ཏེ་སེམས་ཅན་མཐའ་
ཡས་པའི་དོན་བྱེད་པ་དང་ལྡན་པའི་ཕྱིར། ཐེག་པ་གང་ཞིག །ཆེན་པོ་བདུན་དང་མི་ལྡན་པས་
རབ་ཏུ་ཕྱེ་བ། གཉིས་པའི་མཚན་ཉིད། དབྱེ་ན། ཉན་ཐོས་ཀྱི་ཐེག་པ། རང་རྒྱལ་གྱི་ཐེག་

24
རྗེ་བཙུན་ཆོས་ཀྱི་རྒྱལ་མཚན་གྱི་གསུང
པ་གཉིས་སུ་ཡོད། གསུམ་པ་ནི། ཚོགས་ལམ་ནས་སངས་རྒྱས་ཀྱི་སའི་བར་དུ་ཡོད།
བཞི་པ་ནི། ཐེག་པ་ལ་གསུམ་དུ་འབྱེད་པའི་རྒྱུ་མཚན་ཡོད་དེ། ཐེག་ཆེན་གྱི་ཐེག་པ་དང༌
ཐེག་དམན་གྱི་ཐེག་པ་གཉིས་ལམ་སྤྱིའི་ལུས་མི་འདྲ་ཞིང་ཐོབ་བྱའི་འབྲས་བུ་ལ་དམན་མཆོག་
གི་རིམ་པ་ཡོད་པས་གཉིས་ཀའི་སྒོ་ནས་བཞག །ཉན་ཐོས་ཀྱི་ཐེག་པ་དང༌། རང་རྒྱལ་གྱི་
ཐེག་པ་གཉིས་ལ་ལམ་སྤྱིའི་ལུས་མི་འདྲ་བའི་ཁྱད་པར་ཆེར་མེད་ཀྱང་འབྲས་བུ་ལ་དམན་
མཆོག་གི་རིམ་པ་ཡོད་པས་དེའི་སྒོ་ནས་བཞག་པའི་ཕྱིར།
༼ཉན་རང་ཐེག་ཆེན་ལམ་དུ་གང་ནས་འཇུག་དཔྱད་པ།༽
གཉིས་པ་ཉན་རང་ཐེག་ཆེན་ལམ་དུ་འཇུག་པའི་ཚེ་གང་ནས་འཇུག་པ་བཤད་པ་ལ། དགོངས་
འགྲེལ་གྱི་རྒྱ་ནག་གི་འགྲེལ་ཆེན་དུ། ཉན་ཐོས་དགྲ་བཅོམ་པ་ཐེག་ཆེན་ལམ་དུ་འཇུག་བའི་ཚེ་
ས་བརྒྱད་པ་ནས་འཇུག་པར་བཤད་ཀྱང་ཚོགས་ལམ་ནས་འཇུག་པ་འཐད། ཅེས་གསུངས་པ་
དང་༑ ཚིག་གསལ་ལས། ཉན་ཐོས་དང་རང་སངས་རྒྱས་དེ་དག་ཞི་བའི་དབྱིངས་ལས་
ལངས་ཏེ་ལམ་མཆོག་ཤེས་པར་བྱེད་པ་ན་སྐབས་དང་པོ་ནས་བསྟན་པའི་སེམས་བསྐྱེད་པ་ཐོག་
མ་དང་གཉིས་པ་དང་གསུམ་པ་དང་པོར་བྱ་སྟེ། ཞེས་གསུངས་པ་ལྟར་ཐེག་ཆེན་གྱི་ཚོགས་
ལམ་ནས་འཇུག་པ་ཡིན་ཏེ། སངས་རྒྱས་ཐོབ་པ་ལ་ཐེག་ཆེན་གྱི་ཚོགས་སྦྱོར་གྱི་གནས་སྐབས་
སུ་བསྐལ་ཆེན་གྲངས་མེད་གཅིག་དང༌། མ་དག་ས་བདུན་དུ་གྲངས་མེད་གཅིག་དང༌། དག་
པ་ས་གསུམ་དུ་གྲངས་མེད་གཅིག་སྟེ་གྲངས་མེད་གསུམ་དུ་ཚོགས་གསོག་དགོས་པའི་ཕྱིར།
ཁ་ཅིག། དེ་ས་བརྒྱད་པ་ནས་འཇུག་ཟེར་བ་དང༌། ཁ་ཅིག་ས་དང་པོ་ནས་འཇུག་ཟེར། མྱུར་
དུ་སངས་རྒྱས་ཐོབ་པར་འདོད་པས་དང་པོར་ཉན་ཐོས་ལམ་དུ་འཇུག་རིགས་པར་ཐལ། དམ་
བཅའ་དེ་གཉིས་འཐད་པ་གང་ཞིག། སངས་རྒྱས་ཐོབ་པ་ལ་ཐེག་ཆེན་གྱི་ཚོགས་སྦྱོར་དུ་
གྲངས་མེད་གཅིག་ཚོགས་བསགས་དགོས། བརྩོན་འགྲུས་ཤིན་ཏུ་འབར་བའི་ཉན་ཐོས་
ཚོགས་ལམ་པས་ཚེ་གསུམ་ལ་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་ནུས་པའི་ཕྱིར་

25
སྐབས་གཉིས་པའི་སྤྱི་དོན།
ཏེ༑ མཛོད་ལས། མྱུར་བ་སྲིད་པ་གསུམ་གྱི་མཐར། ཞེས་གསུངས་པའི་ཕྱིར། འདོད་མི་
ནུས་ཏེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་བྱང་སེམས་རྣམས་དམན་ལམ་
སྔོན་དུ་མ་སོང་བའི་བྱང་སེམས་ལས་སངས་རྒྱས་ཐོབ་པ་ཆེས་བུལ་བའི་ཕྱིར་ཏེ། མདོ་སྡེའི་
རྒྱན་ལས། དེ་ཉིད་ཡང་དང་ཡང་དུ་ནི། །མྱ་ངན་འདས་ལ་མངོན་དགའི་ཕྱིར། །རང་
སེམས་ཀུན་ཏུ་མཇུག་ལྡན་པས། །རྟོགས་པ་བུལ་བ་ཡིན་པར་འདོད། །ཅེས་གསུངས་པའི་
ཕྱིར༑ དེ་ཡང་ཐུབ་དགོངས་ལྟར་ན་བསྐལ་ཆེན་གྲངས་མེད་པ་གཅིག་གིས་བུལ་ལ། དགེ་
བའི་ལྷས་གྲངས་མེད་བཞི་བཅུས་བུལ་བར་བཤད་དོ། །ཁ་ཅིག །ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་སོ་སོ་སྐྱེ་བོ་ཡིན་ཟེར་ན། དེས་ལམ་
བདེན་མ་ཐོབ་པར་ཐལ། དམ་བཅའ་འཐད་པའི་ཕྱིར། ཁྱབ་སྟེ། མཛོད་ལས། ལམ་མ་
ཐོབ་པ་སོ་སོ་ཡི། །སྐྱེ་པོར་འདོད་དོ། །ཞེས་གསུངས་པའི་ཕྱིར། ཁ་ཅིག དེ་ཐེག་ཆེན་
འཕགས་པར་འདོད་པ་ཡང་མི་འཐད་དེ། དེས་ཐེག་ཆེན་གྱི་འཕགས་ལམ་མ་ཐོབ་པའི་ཕྱིར།།
དེ་ཐེག་ཆེན་ཚོགས་ལམ་པ་ཡིན་པའི་ཕྱིར། ཁོ་ན་རེ། ཐེག་དམན་ཚོགས་ལམ་པ་ཡིན་ན་
ཐེག་དམན་སོ་སྐྱེ་ཡིན་པས་ཁྱབ་པར་ཐལ་ལོ། །ཐེག་ཆེན་ལ་དེའི་ཕྱིར་ཟེར་ན་མ་ཁྱབ། འདོད་
ན༑ སྤང་བྱ་ཅིག་ཅར་པའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་
ཆོས་ཅན། དེར་ཐལ། དེའི་ཕྱིར། ཁོ་ན་རེ། ལམ་ལྔ་འགལ་བར་ཐལ། སློབ་ལམ་དང་
མི་སློབ་ལམ་གཉིས་འགལ་བའི་ཕྱིར། འདོད་ན། ཚོགས་ལམ་དང་མི་སློབ་ལམ་གཉིས་
འགལ་བར་ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། དེ་ཆོས་ཅན། ཐེག་ཆེན་འཕགས་
པ་ཡིན་པར་ཐལ། ཐེག་ཆེན་སེམས་བསྐྱེད་རྒྱུད་ལྡན་གྱི་འཕགས་པ་ཡིན་པའི་ཕྱིར་ན་མ་ཁྱབ་
སྟེ༑ དེ་ཆོས་ཅན། ཐེག་ཆེན་དགྲ་བཅོམ་དུ་ཐལ། ཐེག་ཆེན་སེམས་བསྐྱེད་ཐོབ་པའི་དགྲ་
བཅོམ་ཡིན་པའི་ཕྱིར། ཁྱབ་པ་ཁས། གཞན་ཡང༌། ཐེག་ཆེན་སེམས་བསྐྱེད་ཐོབ་པའི་
ཕགས་པ་ཡིན་ན་ཐེག་ཆེན་འཕགས་པ་ཡིན་པས་ཁྱབ་པར་ཐལ་ལོ། །དེ་ཐེག་ཆེན་འཕགས་པ་
ཡིན་པའི་ཕྱིར། རྟགས་ཁས། འདོད་ན། བྱང་སེམས་ཚོགས་ལམ་པའི་རྟོགས་པ་སྔོན་དུ་

26
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
སོང་བའི་ཉན་ཐོས་མཐོང་ལམ་པ་ཆོས་ཅན། དེར་ཐལ། དེའི་ཕྱིར། གཞན་ཡང་རྣམ་བཤད་
ལས༑ མཚན་གཞི་ནི། ཉན་ཐོས་ཀྱི་ལམ་ཤེས་པའི་ལམ་ཤེས་སོགས་སྟོང་ཉིད་མངོན་སུམ་དུ་
རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མངོན་པར་རྟོགས་པ་མཐའ་དག་གོ་
ཞེས་གསུངས་པ་མི་འཐད་པར་ཐལ། བྱང་སེམས་ཚོགས་ལམ་པའི་རྒྱུད་ལ་ལམ་ཤེས་ཡོད་
པའི་ཕྱིར། གཞན་ཡང༌། དེ་ཉིད་ལས། ས་མཚམས་ནི་ཐེག་པ་ཆེན་པོའི་མཐོང་ལམ་ནས་
སངས་རྒྱས་ཀྱི་སའི་བར་དུ་ཡོད་དོ་ཞེས་གསུངས་པ་མི་འཐད་པར་ཐལ། རྟགས་སྔ་མ་དེའི་
ཕྱིར༑ ཁོ་ན་རེ། རྣམ་བཤད་ལས། མཚན་ཉིད་ནི་རང་རྒྱུད་ལྡན་གྱི་གང་ཟག་གི་རྒྱུད་ཀྱི་
སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་པ་ཆེན་པོའི་གང་ཟག་གི་མངོན་
པར་རྟོགས་པའོ་ཞེས་གསུངས་པ་མི་འཐད་པར་ཐལ། སྟོང་ཉིད་མངོན་སུམ་དུ་རྟོགས་པའི་
ཐེག་ཆེན་གྱི་ཚོགས་ལམ་དེ་ལམ་ཤེས་མ་ཡིན་པའི་ཕྱིར་ན་མ་ཁྱབ། ཁ་ཅིག། ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ་འཕགས་པ་ཕུང་སུམ་པ་
ཡིན་ཏེ། དེ་འཕགས་པ་གང་ཞིག །ཐེག་ཆེན་འཕགས་པ་ཡང་མ་ཡིན། ཐེག་དམན་
འཕགས་པ་ཡང་མ་ཡིན་པའི་ཕྱིར་ཟེར་ན་མི་འཐད་དེ། སྤང་བྱ་ཅིག་ཅར་པའི་རྒྱུན་ཞུགས་ཀྱི་
རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་དེ་ཐེག་དམན་གྱི་འཕགས་པ་ཕུང་སུམ་པ་
ཡིན་པར་ཐལ། དེ་ཐེག་དམན་འཕགས་པ་པ་ཡིན་པ་གང་ཞིག་དེ་ཉན་ཐོས་འཕགས་པ་དང༌།
རང་རྒྱལ་འཕགས་པ་གང་རུང་མ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཐེག་
དམན་འཕགས་པ་ཡིན་པའི་ཕྱིར། ཁ་ཅིག། དེ་དགྲ་བཅོམ་མ་ཡིན་ཟེར་བ་མི་འཐད་དེ།
དེ་སྲིད་ཉོན་དགུ་པ་སྤངས་པའི་འཕགས་པ་ཡིན་པའི་ཕྱིར། ཁྱབ་སྟེ། མཛོད་ལས། དགུ་
པའི་བར་ཆད་མེད་ལམ་གང༌། །དེ་ནི་རྡོ་རྗེ་ལྟ་བུ་ཡིན། །དེ་ཟད་ཐོབ་དང་ཟད་པ་ཤེས།།
དེའི་ཚེ་དེ་མི་སློབ་དགྲ་བཅོམ། །ཞེས་གསུངས་པའི་ཕྱིར། ཁ་ཅིག །དེ་མི་སློབ་པ་མ་ཡིན་
ཟེར་ན། འཕགས་པའི་སྤངས་རྟོགས་ལས་ཉམས་པ་ཡོད་པར་ཐལ། ཉན་ཐོས་དགྲ་བཅོམ་མི་
སློབ་པ་གང་ཞིག། དེའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་སློབ་པ་ཡིན་

27
སྐབས་གཉིས་པའི་སྤྱི་དོན
པའི་ཕྱིར། ཁ་ཅིག །ཉན་ཐོས་དགྲ་བཅོམ་པ་ཡང་སློབ་པར་འདོད་པ་མི་འཐད་དེ། དེའི་
རྒྱུད་ལ་མི་སློབ་ལམ་ཡོད་པའི་ཕྱིར་ཏེ། དེའི་རྒྱུད་ལ་ལམ་ལྔ་པོ་གང་རུང་ཡོད། དེའི་རྒྱུད་ལ་
ལམ་དང་པོ་བཞི་པོ་གང་རུང་མེད་པའི་ཕྱིར། གཞན་ཡང༌། མི་སློབ་པའི་ལྔ་ཕྲུགས་དང་ཕུན་
ཚོགས་འོག་མའི་ལྔ་ཕྲུགས་ལ་ཟློས་སྐྱོན་ཡོད་པར་ཐལ། མི་སློབ་པའི་རྣམ་གྲོལ་ཡིན་ན་མི་
སློབ་པའི་རྣམ་གྲོལ་ཕུན་ཚོགས་ཡིན་དགོས་པའི་ཕྱིར་ཏེ། མི་སློབ་པའི་གང་ཟག་ཡིན་ན་
སངས་རྒྱས་འཕགས་པ་ཡིན་དགོས་པའི་ཕྱིར།
༼ འཁོར་བ་ལ་མཐའ་ཡོད་མེད་དཔྱད་པ། ༽
༈ གསུམ་པ་འཁོར་བ་ལ་མཐའ་ཡོད་མེད་དཔྱད་པ་ལ། ཁ་ཅིག་གིས། སེམས་ཅན་ཐམས་
ཅད་སངས་རྒྱ། སེམས་ཅན་ཐམས་ཅད་སངས་རྒྱས་པའི་དུས་མི་སྲིད། འཁོར་བ་ལ་མཐའ་
མེད་ཟེར་ན། སེམས་ཅན་ཐམས་ཅད་སངས་རྒྱས་པའི་དུས་སྲིད་པར་ཐལ། བྱང་སེམས་
འཕགས་པ་ཐམས་ཅད་སངས་རྒྱས་པའི་དུས་སྲིད་པའི་ཕྱིར་ཏེ། བྱང་སེམས་རྒྱུན་མཐའ་པ་
ཐམས་ཅད་སངས་རྒྱས་པའི་དུས་སྲིད་པའི་ཕྱིར། རྒྱུན་མཐའི་བར་ཆད་མེད་ལམ་པ་སངས་
རྒྱས་པའི་དུས་སྲིད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་རང་གི་སྐད་
ཅིག་གཉིས་པར་རྣམ་མཁྱེན་མངོན་དུ་བྱེད་པའི་གང་ཟག་ཡིན་པའི་ཕྱིར། ཁོ་ན་རེ། སེམས་
ཅན་ཐམས་ཅད་སངས་རྒྱས་པའི་དུས་ཀྱི་ལོངས་སྐུ་ཡོད་པར་ཐལ། སེམས་ཅན་ཐམས་ཅད་
སངས་རྒྱས་པའི་དུས་སྲིད་པའི་ཕྱིར། འདོད་ན། དེ་ཁོ་ཁོ་རང་དུ་ཐལ་ལོ། །འདོད་ན།
དེ་ཆོས་ཅན། ངེས་པ་ལྔ་ལྡན་གྱི་གཟུགས་སྐུ་ཡིན་པར་ཐལ། འདོད་པའི་ཕྱིར། འདོད་ན།
དེ་ཆོས་ཅན། ཁྱོད་ཀྱི་འཁོར་དུ་བྱུང་བའི་བྱང་སེམས་འཕགས་པ་ཡོད་པར་ཐལ། འདོད་པའི་
ཕྱིར༑ འདོད་ན། སེམས་ཅན་ཐམས་ཅད་སངས་རྒྱས་པའི་དུས་ན་བྱང་སེམས་འཕགས་པ་
ཡོད་པར་ཐལ། འདོད་པའི་ཕྱིར་ན། མ་ཁྱབ་སྟེ། བྱང་སེམས་འཕགས་པ་ཐམས་ཅད་
སངས་རྒྱས་པའི་དུས་ན་བྱང་སེམས་འཕགས་པ་ཡོད་པར་ཐལ། དེའི་དུས་ན་བྱང་སེམས་

28
རྗེ་བཙུན་ཆོས་ཀྱི་རྒྱལ་མཚན་གྱི་གསུང
འཕགས་པ་ཐམས་ཅད་སངས་རྒྱས་པའི་དུས་ཀྱི་ལོངས་སྐུའི་འཁོར་དུ་བྱུང་བའི་བྱང་སེམས་
འཕགས་པ་ཡོད་པའི་ཕྱིར། ཁྱབ་པ་ཁས། ཁོ་ན་རེ། སེམས་ཅན་ཐམས་ཅད་སངས་རྒྱས་
པའི་ཚེ་ན་སངས་མ་རྒྱས་པའི་སེམས་ཅན་མེད་པར་ཐལ། དེའི་ཚེ་སེམས་ཅན་ཐམས་ཅད་
སངས་རྒྱས་པའི་ཕྱིར། འདོད་ན། སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་
ཐམས་ཅད་སངས་རྒྱས་པའི་སངས་རྒྱས་འཕགས་པའི་འཁོར་དུ་བྱུང་བའི་སེམས་ཅན་མེད་པར་
ཐལ༑ འདོད་པའི་ཕྱིར་ན་མ་ཁྱབ། ཁ་ཅིག་རྩ་བར་མ་ཁྱབ་ཟེར་བ་མི་འཐད་དེ། དེའི་ཚེ་ན་
སེམས་ཅན་ཡོད་པར་ཐལ། དེའི་ཚེ་ན་སངས་མ་རྒྱས་པའི་སེམས་ཅན་ཡོད་པ་གང་ཞིག།
སངས་མ་རྒྱས་པའི་སེམས་ཅན་དང༌། སེམས་ཅན་གཉིས་དོན་གཅིག་པའི་ཕྱིར། ཁ་ཅིག།
སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་ཡོད་པར་ཐལ། དེའི་ཚེ་ན་སེམས་
ཅན་སངས་རྒྱས་འཕགས་པ་ཡིན་པའི་ཕྱིར་ཏེ། དེའི་ཚེ་ན་སེམས་ཅན་སངས་རྒྱས་འཕགས་
པར་གྱུར་ཟིན་པའི་ཕྱིར་ན། རྩ་བར་མ་ཁྱབ། ཁ་ཅིག །དེའི་ཚེ་ན་སེམས་ཅན་གང་ཟག་ཡིན་
པར་ཐལ། དེའི་ཚེ་ན་དེ་སངས་རྒྱས་འཕགས་པ་ཡིན་པའི་ཕྱིར། འདོད་ན། དེའི་ཚེ་ན་དེ་
སྲོག་དབང་རྒྱུད་ལྡན་གྱི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེའི་ཚེ་དེའི་
རྒྱུད་ལ་སྲོག་དབང་ཡོད་པར་ཐལ། འདོད་པའི་ཕྱིར། འདོད་ན། དེའི་ཚེ་ན་སེམས་ཅན་
ཡོད་པར་ཐལ་ལོ་ཟེར། །གཞན་ཡང༌། རིགས་གཏེར་ལས། ས་བོན་ཐོག་མཐའ་ཡོད་མིན་
ཡང༌༑ །མེས་བསྲེགས་པ་ན་ཕྱི་མཐའ་མཐོང༌། །དེ་བཞིན་འཁོར་བ་ཐོག་མེད་ཀྱང༌།།
བདག་མེད་མཐོང་བས་ཕྱི་མཐའ་འགྲུབ །ཅེས་གསུངས་བ་མི་འཐད་པར་ཐལ། འཁོར་བའི་
ཕྱི་མཐའ་མེད་པའི་ཕྱིར། ཁོ་ན་རེ། འཁོར་བའི་མཐའ་མེད་པར་ཐལ། འཁོར་བ་དེ་ཐོག་མ་
དང་ཐ་མ་མེད་པ་སྟོང་པ་ཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར་ཟེར་ན་མ་ཁྱབ་སྟེ། དུས་
གསུམ་པོ་དེ་མི་དམིགས་པ་ཡིན་པར་ཐལ། དེ་མི་དམིགས་པ་སྟོང་པ་ཉིད་ཀྱི་སྟོང་གཞི་ཆོས་
ཅན་ཡིན་པའི་ཕྱིར། ཁྱབ་པ་ཁས། ཁ་ཅིག །འཁོར་བའི་ཕྱི་མཐའ་ཡོད་པར་ཐལ། འཁོར་
བའི་མཐའ་ཡོད་པའི་ཕྱིར་ཏེ། སྲིད་པའི་མཐའ་ཡོད་པའི་ཕྱིར་ཏེ། སྲིད་མཐའ་ལ་གནས་པའི་

29
སྐབས་གཉིས་པའི་སྤྱི་དོན།
བྱང་སེམས་ཀྱི་རྒྱུད་ཀྱི་འཁོར་བ་དེ་སྲིད་པའི་ཐ་མ་ཡིན་པའི་ཕྱིར། མ་གྲུབ་ན་དེ་ཆོས་ཅན།
དེར་ཐལ། ཁྱོད་སྲིད་པ་ཐ་མ་པ་ཡིན་པའི་ཕྱིར་ཟེར་ན། མི་འཐད་དེ ས་གཉིས་པ་པའི་རྒྱུད་
ལ་འཁོར་བ་ཡོད་པར་ཐལ། སྲིད་པ་ཐ་མ་པའི་བྱང་སེམས་ཀྱི་རྒྱུད་ལ་དེ་ཡོད་པའི་ཕྱིར།
འདོད་ན། དེ་འཁོར་བ་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། འཇུག་
པར༑ རྒྱལ་སྲས་ཟླ་བ་ལས་བྱུང་སྲིད་མིན་སྲིད་པ་ཡི། དཔལ་གྱུར། ཞེས་གསུངས་པའི་
ཕྱིར༑ ཁོ་ན་རེ། སེམས་ཅན་ཐམས་ཅད་སངས་རྒྱས་པའི་ཚེ་བྱང་སེམས་ཚོགས་ལམ་པ་
སངས་རྒྱས་པར་ཐལ། དེའི་ཚེ་སེམས་ཅན་ཐམས་ཅད་སངས་རྒྱས་པའི་ཕྱིར། འདོད་མི་ནུས་
ཏེ༑ དེའི་ཚེ་ན་སངས་རྒྱས་ཀྱི་འཕྲིན་ལས་འཇུག་ཡུལ་དུ་གྱུར་པའི་བྱང་སེམས་ཚོགས་ལམ་པ་
ཡོད་པའི་ཕྱིར། ཞེས་ཟེར་ན་མ་ཁྱབ། དེས་ན་འཁོར་བ་ལ་ཐོག་མའི་མཐའ་མེད་ཀྱང་ཐ་མའི་
མཐའ་ཡོད་དེ། སེམས་ཅན་ཐམས་ཅད་སངས་རྒྱ་ངེས་ཡིན་པའི་ཕྱིར། །སེམས་ཅན་ཐམས་
ཅད་ཀྱི་རྒྱུད་ཀྱི་སྒྲིབ་པ་དེ་གཉེན་པོས་སྤོང་རུང་ཡིན་པའི་ཕྱིར། དེ་ལྟར་ཡང༌། འགྲེལ་ཆེན་
ལས༑ གང་གཉེན་པོའི་ཆོས་དང་ཕྲད་པ་ན་འབྲི་བའི་ཆོས་ཅན་དུ་སྣང་བ་དེ་ནི་གཉེན་པོའི་
ཕྱོགས་ཤིན་ཏུ་འཕེལ་བ་ན་ཤིན་ཏུ་འགྲིབ་པར་གྱུར་པ་སྲིད་པ་ཡིན་ཏེ། དཔེར་ན གསེར་གྱི་
དྲི་མ་ལ་སོགས་པ་བཞིན་ནོ། །འཁོར་བ་ཡང་བདག་མེད་པ་ལ་སོགས་པའི་མཚན་ཉིད་ཀྱི་
གཉེན་པོའི་ཕྱོགས་མངོན་དུ་གྱུར་པ་ན་འགྲིབ་པའི་ཆོས་ཅན་ཡིན་ནོ། །ཞེས་གསུངས་པའི་རང་
བཞིན་གྱི་གཏན་ཚིགས་ཀྱི་སྟོབས་ཀྱིས་འཁོར་བ་རྒྱུན་ཆད་པ་ཡིན་ནོ་ཞེས་འདོད་དོ། །ཞེས་
གསུངས༑ ཁོ་ན་རེ། འཁོར་བ་ལ་མཐའ་ཡོད་པ་མི་འཐད་དེ། ཐོག་མ་མེད་པ་ནས་སངས་
རྒྱས་རེ་རེ་བྱོན་པས་ཀྱང་སེམས་ཅན་གྲངས་མེད་པ་མྱ་ངན་ལས་འདས་པ་ལ་བཀོད་ཀྱང༌།
སེམས་ཅན་ལ་ཟད་པའི་མཐའ་མེད་པའི་ཕྱིར། ཞེས་ཟེར། དེ་ལྟར་ཡང༌། རྒྱན་སྣང་ལས།
ཁ་ཅིག་ན་རེ། གང་འདི་སངས་རྒྱས་ཀྱི་རིགས་འདི་ཐོག་མ་མེད་པ་ཡིན་པའམ། སངས་
རྒྱས་རེ་རེ་བྱུང་བ་ན་སེམས་ཅན་གྲང་མེད་པ་མྱ་ངན་ལས་འདས་མོད་ཀྱི། དེ་ལྟར་ན་ཡང་
འཁོར་བ་ཟད་པ་མེད་པས་མཐའ་ཡས་པའི་ཕྱིར་ནམ་མཁའ་དང་འདྲ་སྟེ། རི་བོ་ལ་སོགས་

30
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
པའི་སྒྲིབ་གཡོག་དུ་མ་ཡོད་ཀྱང་ནམ་མཁའ་ལ་ནི་ཡོངས་སུ་ཟད་པ་མེད་དོ། །ཞེས་གསུངས་
པའི་ཕྱིར། ལེགས་བཤད་གསེར་ཕྲེང་ལྟར་ན། འགྲེལ་པ་ཆེ་ཆུང་གཉིས་དང་ཨ་བྷྱ་སོགས་
ཀྱིས་འཁོར་བ་མཐའ་ཡོད་དུ་འདོད་ཀྱང༌། མཐའ་མེད་ཀྱི་ཕྱོགས་འཐད་པ་ཡིན་ཏེ། མཐའ་
ཡོད་འདོད་པ་རྣམས་ཀྱི་རིགས་པ་ནི། རྣམ་འགྲེལ་ལས། འགྲིབ་དང་ཕུལ་བྱུང་སྲིད་པར་
འཇུག ༑མི་མཐུན་ཕྱོགས་དང་བཅས་ཉིད་ཕྱིར། །དེ་གོམས་པ་ལས་བདག་འགྱུར་བས།།
ལ་ལར་ཟག་པ་ཟད་པར་འགྱུར། །ཞེས་པའི་དོན་དུ་སྣང་ལ། དེ་ནི་ཤེས་རྒྱུད་ལ་ལ་སོགས་
ཉེས་པ་དང་བྲལ་བ་བྱུང་སྲིད་པ་ཙམ་དུ་སྒྲུབ་པ་ཡིན་ཞིང༌། དེ་ནི་སེམས་ཅན་རེ་རེ་ཞིང་སངས་
རྒྱས་སྒྲུབ་དགོས་པས་དེའི་སྒྲུབ་བྱེད་དུ་མི་འགྱུར་བའི་ཕྱིར། དེས་ན་འཁོར་བ་ལ་མཐའ་ཡོད་
པའི་སྒྲུབ་བྱེད་མཐར་ཐུག་ནི་དྲི་མ་བློ་བུར་བ་དང་སེམས་ཀྱི་རང་བཞིན་འོད་གསལ་བ་ཡིན་པས་
རྐྱེན་དང་འཕྲད་ན་གཉེན་པོ་སྐྱེ་རུང་དང་སྒྲིབ་པ་སྤང་རུང་ཙམ་ཡིན་ལ་དེ་ཙམ་གྱིས་འཁོར་བའི་
མཐའ་ཡོད་པར་སྒྲུབ་མི་ནུས་པའི་ཕྱིར། འབྲས་བུ་འབྱུང་རུང་འབྱུང་ངེས་ལ་འཁྲུལ་པའི་ཕྱིར་
རོ༑ ། གཉིས་པ་གཞུང་དོན་ནི། བྱང་ཆུབ་སེམས་དཔའ་ལས་གཞན་པའི་རྒྱུད་ལ་ལམ་ཤེས་
མི་སྐྱེ་བ་མ་ཡིན་ཏེ། སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་ཀྱིས་ཁྱབ་པའི་
ཕྱིར༑ ཁམས་གསུམ་ལས་འདོད་ཆགས་དང་བྲལ་བའི་ཉན་རང་དགྲ་བཅོམ་པ་དང་འདོད་
ཆགས་དང་མ་བྲལ་བའི་ཕྱི་རོལ་པ་ཆོས་ཅན། ཁྱོད་ལ་སངས་རྒྱས་ཀྱི་རིགས་ཀྱིས་ཁྱབ་པ་
ཡིན་ཏེ། ཁྱོད་སངས་རྒྱས་ཐོབ་ཕྱིར་དུ་ལམ་ཤེས་སྒོམ་དགོས་ཀྱི་གང་ཟག་ཡིན་པའི་ཕྱིར་ཏེ།
དེ་རྣམས་ཀྱིས་སངས་རྒྱས་ཐོབ་ཕྱིར་དུ་ལམ་ཤེས་སྒོམ་དགོས་ཏེ། སེམས་ཅན་ཐམས་ཅད་
སངས་རྒྱས་པའི་དུས་སྲིད་པའི་ཕྱིར་ཏེ། མཐར་ཐུག་ཐེག་པ་གཅིག་ཏུ་གྲུབ་པའི་ཕྱིར། མཐར་
ཐུག་ཐེག་པ་གཅིག་ཏུ་གྲུབ་པ་ལ་མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོས་མི་
གནོད་དེ། དེ་འདྲ་བ་དེ་དྲང་དོན་དགོངས་པ་ཅན་ཡིན་གྱི་ངེས་དོན་མཚན་ཉིད་པ་ནི་མ་ཡིན་ནོ།།
ཞེས་ཤིང་རྟ་ཆེན་པོ་མགོན་པོ་ཀླུ་སྒྲུབ་དང་ཐོགས་མེད་ཀྱི་ལུགས་ལས་འབྱུང་བའི་ཕྱིར། ཁོ་ན་
རེ༑ ལྷས་བྱིན་ཚད་མས་མ་དམིགས་པའི་ས་ཕྱོགས་ཆོས་ཅན། སེམས་ཅན་ཐམས་ཅད་

31
སྐབས་གཉིས་པའི་སྤྱི་དོན
སངས་རྒྱས་པའི་དུས་སྲིད་པར་ཐལ། མཐར་ཐུག་ཐེག་པ་གཅིག་ཏུ་གྲུབ་པའི་ཕྱིར། འདོད་ན།
དེ་ཆོས་ཅན། སེམས་ཅན་ཐམས་ཅད་ཡོད་པར་ཐལ་ལོ། །འདོད་ན། དེ་ཆོས་ཅན། ལྷས་
བྱིན་ཡོད་པར་ཐལ་ལོ། །འདོད་པའི་ཕྱིར། མ་ཁྱབ་ན། ལྷས་བྱིན་ཆོས་ཅན། སེམས་ཅན་
ཐམས་ཅད་ཡོད་ན་ཁྱོད་ཡོད་དགོས་པར་ཐལ། ཁྱོད་སེམས་ཅན་ཐམས་ཅད་ཀྱི་ཁོངས་སུ་
གཏོགས་པའི་ཕྱིར་ན་མ་ཁྱབ་སྟེ། ཆོས་དེ་དང་ཕན་ཚུན་ཐ་དད་དུ་གྱུར་པའི་ལྷས་བྱིན་དང༌།
རང་རྒྱུད་ཀྱི་སྒྲིབ་པ་སོགས་སྦྱར་ནས་སྐྱོན་འཕེན་ཚུལ་ཤེས་པར་བྱའོ། །
༼ བརྟེན་པ་ལམ་ཤེས་ཀྱི་ངོ་བོར་བཤད་པ།༽
གཉིས་པ་ལམ་ཤེས་ཀྱི་ངོ་བོ་སྟོན་པ་ལ། ཁྱད་པར་གསུམ་ལྡན་གྱི་ལམ་ཤེས་དེ་ཡང་ཉོན་
མོངས་སྤང་བྱའི་གཙོ་བོར་མི་བྱེད་པ་སོགས་རང་བཞིན་ཁྱད་པར་ཅན་དང་ལྡན་ནོ། །ཞེས་
འཆད་པ་ལ། མདོ་ལས། ཁོ་བོས་ནི་དེ་དག་གིས་དགེ་བའི་ཕྱོགས་ལ་བར་ཆད་མི་བྱེད་དེ།
ཞེས་གསུངས། དེའི་དོན་འཆད་པ་ལ། རང་བཞིན་དང་ནི ཞེས་དང༌། བྱང་ཆུབ་ཏུ་
སེམས་བསྐྱེད་པ་ནི་འཁོར་བ་ཇི་སྲིད་པར་སེམས་ཅན་གྱི་དོན་བྱེད་པར་ཞུགས་པ་ཉིད་ཀྱིས་ཉོན་
མོངས་པ་རྣམ་པ་ཐམས་ཅད་དུ་སྤངས་པ་མ་ཡིན་པ་ཞེས་བྱ་བ་ནི་རང་བཞིན་ཡིན་ནོ། །ཞེས་
གསུངས༑ ༑དེའི་སྐབས་སུ་མཐའ་དཔྱད་པ་ལ། འོ་ན། ཉོན་མོངས་པ་རྣམ་པ་ཐམས་ཅད་དུ་
སྤངས་པ་མ་ཡིན་པ། ཞེས་འཆད་ན། སྐབས་འདིར་བསྟན་གྱི་མི་སྤང་རྒྱུའི་ཉོན་མོངས་དེ་
གང་ཞེན། དེ་ལ་བྱང་སེམས་འཕགས་པ་གཞན་དོན་དུ་འཁོར་བར་སྐྱེ་བ་ལེན་པའི་རྒྱུ་བཤད་
པ་དང༌། དེ་བརྒལ་ལན་གྱི་སྒོ་ནས་གཏན་ལ་དབབ་པ་དང་གཉིས་ལས། དང་པོ་ལ།
བསྟན་བཅོས་ལས་གསུངས་ཚུལ་དང༌། མདོ་ལས་གསུངས་ཚུལ་གཉིས་ལས། དང་པོ་ནི།
ཉི་སྣང་ལས། བག་ལ་ཉལ་ཐམས་ཅད་ནས་ཐམས་ཅད་དུ་མེད་པ་ནི་མ་རིག་པ་དང་ལྟ་བས་
བསྡུས་པའི་བག་ལ་ཉལ་བ་ཡིན་གྱི། བྱང་ཆུབ་སེམས་དཔའ་ནི་བསམ་བཞིན་དུ་སྲིད་པ་ལེན་
པའི་ཕྱིར། འདོད་པ་དང་སྲིད་པའི་ཟག་པས་བསྡུས་པ་ནི་མ་ཡིན་ནོ། །ཞེས་དང༌། བག་ལ་

32
རྗེ་བཙུན་ཆོས་ཀྱི་རྒྱལ་མཚན་གྱི་གསུང
ཉལ་ཀུན་འཇོམས་པ་དང༌། ཞེས་པའི་ཐད་ཀྱི་འགྲེལ་ཆེན་ལས། མ་རིག་པ་དང་ལྟ་བས་
བསྡུས་པའི་བག་ལ་ཉལ་སྤོང་གི་འདོད་པ་དང་སྲིད་པའི་ཟག་པ་ནི་མ་ཡིན་ཏེ། བསམ་བཞིན་
དུ་སྲིད་པར་སྐྱེ་བ་ལེན་པའི་ཕྱིར་ཞེས་དམན་ལམ་སྔོན་དུ་མ་སོང་བའི་བྱང་སེམས་འཕགས་པས་
བདེན་འཛིན་དུ་གྱུར་པའི་མ་རིག་པ་དང༌། འཇིག་ལྟའི་བག་ལ་ཉལ་སྤང་བྱའི་གཙོ་བོར་བྱེད་
ཅིང་༑ དེས་འདོད་པའི་སས་བསྡུས་ཀྱི་འདོད་ཆགས་དང༌། གཟུགས་ཀྱི་སས་བསྡུས་ཀྱི་
འདོད་ཆགས་གཉིས་པོ་དེ་གཞན་དོན་དུ་འཁོར་བར་སྐྱེ་བ་ལེན་པའི་རྒྱུར་དགོས་པར་གསུངས།
གཉིས་པ་ལ་བློ་གྲོས་རྒྱ་མཚོས་ཞུས་པའི་མདོ་ལས་གསུངས་ཚུལ་དང༌། དཔལ་ཕྲེང་གི་མདོ་
ལས་གསུངས་ཚུལ་གཉིས་ལས། དང་པོ་ནི། དེ་ཉིད་ལས། དེ་དག་གི་འཁོར་བའི་རྒྱུ་དགེ་
བའི་རྩ་བ་དང་མཚུངས་པར་ལྡན་པའི་ཉོན་མོངས་པ་དེ་གང་ཞེ་ན། འདི་ལྟ་སྟེ། བསོད་
ནམས་ཀྱི་ཚོགས་ཡོངས་སུ་འཚོལ་པས་མི་ངོམས་པ་དང༌། བསམ་བཞིན་དུ་སྲིད་པར་སྐྱེ་བ་
ཡོངས་སུ་འཛིན་པ་དང༌། སངས་རྒྱས་དང་ཕྲད་པ་དོན་དུ་གཉེར་བ་དང༌། སེམས་ཅན་
ཡོངས་སུ་སྨིན་པར་བྱ་བའི་ཕྱིར་མི་སྐྱོ་བ་དང༌། དམ་པའི་ཆོས་འཛིན་པ་ལ་བརྩོན་པ་དང༌།
སེམས་ཅན་གྱི་བྱ་བ་ཅི་ཡོད་པ་ལ་འགྲུབ་པ་དང༌། ཆོས་ལ་ཆགས་པའི་བསམ་པ་དང་མ་བྲལ་
བ་དང༌། ཕ་རོལ་ཏུ་ཕྱིན་པའི་ཀུན་ཏུ་སྦྱོར་བ་རྣམས་མི་འདོར་བ་སྟེ། ཞེས་བྱང་སེམས་
འཕགས་པ་གཞན་དོན་དུ་འཁོར་པར་སྐྱེ་བ་ལེན་པའི་རྒྱུ་བརྒྱད་གསུངས། འདི་དག་དགེ་རྩ་
ཡིན་ན་ཉོན་མོངས་པ་མ་ཡིན་པས་དགེ་རྩ་དང་མཚུངས་ལྡན་གྱི་ཉོན་མོངས་པ་ཞེས་གསུངས་པ་
མི་འཐད་པར་འགྱུར་རམ་ཞེས་པའི་དྲི་བ་ནི། མདོ་དེ་ཉིད་ལས། བཅོམ་ལྡན་འདས་གང་གི་
ཚེ་དགེ་བའི་རྩ་བ་ལགས་ན་དེ་རྒྱུ་ཅིའི་སླད་དུ་ཉོན་མོངས་པ་ཞེས་བགྱི། ཞེས་གསུངས།
དེ་རྣམས་ཉོན་མོངས་པ་དངོས་མིན་ཀྱང་ཉོན་མོངས་པའི་མིང་གིས་འདོགས་པའི་རྒྱུ་མཚན་ཡོད་
དེ༑ དེ་ཉོན་མོངས་པ་དང་བྱེད་ལས་མཚུངས་པའི་ཕྱིར་ཏེ། ཉོན་མོངས་པས་རང་རྒྱུད་ལྡན་གྱི་
གང་ཟག་ཁམས་གསུམ་དུ་སྦྱོར་བར་བྱེད་ལ། འདིས་ཀྱང་དེ་ལྟར་སྦྱོར་བར་བྱེད་པའི་ཕྱིར
ཞེས་འཆད་པ་ལ། བློ་གྲོས་རྒྱ་མཚོ་འདི་ལྟར་དེ་ལྟ་བུའི་རང་བཞིན་གྱི་ཉོན་མོངས་པ་དེ་དག་

33
. སྐབས་གཉིས་པའི་སྤྱི་དོན།
གིས་བྱང་ཆུབ་སེམས་དཔའ་ཁམས་གསུམ་དུ་ཀུན་ཏུ་སྦྱོར་ལ། ཁམས་གསུམ་པོ་ཡང་ཉོན་
མོངས་པ་ལས་བྱུང་བ་ཡིན་ནོ་ཞེས་གསུངས། ངཏགས་པའི་དགོས་པ་མདོས་དངོས་སུ་མ་
ཟིན་ཀྱང་དོན་ཐོབ་འདི་ཡིན་ཏེ། བྱང་སེམས་འཕགས་པ་ནི་གཞན་དོན་ལྷུར་ལེན་པ་ཡིན་ནོ་
ཞེས་ཤེས་པར་བྱ་བའི་ཆེད་ཡིན་པའི་ཕྱིར་ཏེ། དེས་གཞན་དོན་དུ་སྲིད་པར་ཉིད་མཚམས་སྦྱོར་
བའི་ཕྱིར། རང་དོན་དུ་ཉོན་མོངས་པ་ཡང་མི་སྤང་བར་ཤེས་པར་བྱ་བའི་ཆེད་ཡིན་པའི་ཕྱིར།
དངོས་ལ་གནོད་བྱེད་ཡོད་དེ། དེས་སེམས་ཉེ་བར་ཉོན་མོངས་པར་བྱེད་མི་ནུས་པའི་ཕྱིར།
ཞེས་འཆད་པ་ལ། དེ་ཉིད་ལས། ཇི་སྲིད་ཁམས་གསུམ་ཀུན་ཏུ་སྦྱོར་བས་ཡིན་གྱི་སེམས་ཉེ་
བར་ཉོན་མོངས་པས་ནི་མ་ཡིན་ནོ། །ཞེས་གསུངས། གཉིས་པ་ནི། མདོ་དེ་ཉིད་ལས།
བཅོམ་ལྡན་འདས་དཔེར་ན་ལེན་པའི་རྐྱེན་གྱིས་ཟག་པ་དང་བཅས་པའི་ལས་ཀྱི་རྒྱུ་ལས་སྲིད་པ་
གསུམ་འབྱུང་བ་དེ་བཞིན་དུ། བཅོམ་ལྡན་འདས་མ་རིག་པའི་བག་ཆགས་ཀྱི་སའི་རྐྱེན་གྱིས།
ཟག་པ་མེད་པའི་ལས་ཀྱི་རྒྱུ་ལས་བྱུང་བ་དགྲ་བཅོམ་པ་དང་རང་སངས་རྒྱས་དང་དབང་ཐོབ་
པའི་བྱང་སེམས་རྣམས་ཀྱི་ཡིད་ཀྱི་རང་བཞིན་གྱི་ལུས་གསུམ་འབྱུང་སྟེ། ཞེས་གསུངས་པས་
ཀྱང་ཉོན་མོངས་པའི་བག་ཆགས་སམ། མ་རིག་བག་ཆགས་ཀྱི་ས་དང༌། ཟག་མེད་ཀྱི་ལས་
རང་རྒྱུ་ཤེས་སྒྲིབ་ཙམ་ལ་བརྟེན་ནས་བྱུང་བའི་ཀུན་སློང་གི་རྩོལ་བ་ཕྲ་མོར་གྱུར་པའི་སེམས་
བྱུང་སེམས་པ་གཉིས་ཉན་རང་དགྲ་བཅོམ་དག་ཞིང་དང༌། དག་ས་ལ་གནས་པའི་བྱང་ཆུབ་
སེམས་དཔའ་གཞན་དོན་དུ་འཁོར་བར་སྐྱེ་བ་ལེན་པའི་རྒྱུར་གསུངས་སོ། །གཉིས་པ་ལ་བྱང་
སེམས་འཕགས་པའི་རྒྱད་ཀྱི་སྙིང་རྗེ་ཆེན་པོ་དང་སྨོན་ལམ་སོགས་བྱང་སེམས་འཕགས་པས་
ཆེད་དུ་གཉེར་ནས་མི་སྤོང་རྒྱུའི་ཉོན་མོངས་ཡིན་ཟེར་བ་དང༌། ཁ་ཅིག་སྲིད་པའི་སྐྱེ་བ་དེ་དེ་
ཡིན་ཟེར་བ་དང༌། ཁ་ཅིག་བློ་གྲོས་རྒྱ་མཚོས་ཞུས་པའི་མདོ་ལས་གསུངས་པའི་བྱང་འཕགས་
འཁོར་བར་སྐྱེ་བ་ལེན་པའི་རྒྱུ་བརྒྱད་པོ་དེ་དེ་ཡིན་ཟེར་བ་རྣམས་མི་འཐད་དེ། བྱང་སེམས་
འཕགས་པའི་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་ཡིན་ན།
ཉོན་མོངས་མཚན་ཉིད་པ་ཡིན་དགོས་པའི་ཕྱིར་དང༌། དེ་ཡིན་ན། ཉན་རང་སློབ་པ་འཕགས་

34
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
པའི་རང་ཉིད་སྤང་བྱའི་གཙོ་བོར་བྱས་ནས་སྤོང་བས་ཁྱབ་པའི་ཕྱིར་ཏེ། ཉན་རང་སློབ་པ་
འཕགས་པས་སྐབས་འདིར་བསྟན་གྱི་ཉོན་མོངས་སྤང་བྱའི་གཙོ་བོར་བྱས་ནས་སྤོང༌། བྱང་
སེམས་འཕགས་པས་དེ་དེ་ལྟར་མི་སྤང་བའི་རྒྱུ་མཚན་གྱིས་བྱང་སེམས་འཕགས་པའི་རྒྱུད་ཀྱི་
ལམ་ཤེས་དེ་ཉན་རང་གི་ལམ་ལས་རང་བཞིན་གྱི་སྒོ་ནས་ཁྱད་པར་དུ་འཕགས་པ་ཡིན་ཏེ།
ཉོན་མོངས་པ་རྣམ་པ་ཐམས་ཅད་དུ་སྤངས་པ་མ་ཡིན་པ་ཞེས་བྱ་བ་ནི་རང་བཞིན་ནོ། །ཞེས་
དང༌། ཉི་སྣང་ལས། རང་བཞིན་ཇི་ལྟར་ཉན་ཐོས་ལ་སོགས་པའི་ལམ་གྱི་འབྲས་བུ་དང་
ལམ་གྱི་རྟོགས་པ་སོ་སོར་ངེས་པ་དེ་ལྟར་བྱང་ཆུབ་སེམས་དཔའ་རྣམས་ཀྱི་ལམ་ཤེས་པ་ཉིད་ནི་
མ་ཡིན་ཏེ། ཉོན་མོངས་པ་རྣམ་པ་ཐམས་ཅད་དུ་སྤོང་བ་མ་ཡིན་པའི་ཕྱིར། ཞེས་རང་གི་ངོ་
བོའི་ཁྱད་པར་དུ་འཕགས་པས་གང་གསུངས་པ་ཡིན་ནོ། །ཞེས་གསུངས་པའི་ཕྱིར་རོ། །རོང་
ཊཱིཀ་པ་ན་རེ། བག་ལ་ཉལ་གྱི་ཉོན་སྒྲིབ་དེ་བྱང་སེམས་འཕགས་པས་ཆེད་དུ་གཉེར་ནས་མི་
སྤོང་རྒྱུའི་ཉོན་མོངས་པ་དང༌མ་རིག་བག་ཆགས་ཀྱི་ས་དེ་བག་ལ་ཉལ་གྱི་ཉོན་སྒྲིབ་མཚན་
ཉིད་པར་འདོད་པ་མི་འཐད་དེ། བག་ལ་ཉལ་གྱི་ཉོན་སྒྲིབ་དེ་དེས་ཆེད་དུ་གཉེར་ནས་སྤོང་བའི་
ཕྱིར་ཏེ། དེ་ཤེས་སྒྲིབ་ཡིན་པའི་ཕྱིར་ཏེ། མ་རིག་བག་ཆགས་ཀྱིས་ས་དེ་བག་ལ་ཉལ་གྱི་ཉོན་
སྒྲིབ་ཡིན་པའི་ཕྱིར། ཁ་ཅིག །ཉོན་མོངས་པའི་བག་ཆགས་དེ་བག་ལ་ཉལ་གྱི་ཉོན་སྒྲིབ་ཡིན་
ཟེར་ན། དེའི་བག་ལ་ཉལ་གྱི་ཉོན་སྒྲིབ་ཉོན་སྒྲིབ་མ་ཡིན་པར་ཐལ། དམ་བཅའ་དེའི་ཕྱིར།
འདོད་ན། དེ་ཆོས་ཅན། དེ་ཡིན་ན། ཉོན་སྒྲིབ་མ་ཡིན་པས་ཁྱབ་པར་ཐལ་ལོ། །འདོད་ན།
ཉོན་སྒྲིབ་ཀྱི་ས་བོན་ཆོས་ཅན། དེར་ཐལ། དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་
མི་ནུས་ཏེ། ཉན་ཐོས་དགྲ་བཅོམ་པས་དེ་སྤངས་པའི་ཕྱིར་ཏེ། དེས་ཉོན་སྒྲིབ་མ་ལུས་པར་
སྤངས་པའི་ཕྱིར། ཁ་ཅིག །བྱང་སེམས་འཕགས་པས་འཁོར་བར་སྐྱེ་བ་ལེན་པའི་རྒྱུའི་གཙོ་
བོར་གྱུར་པའི་ཉོན་མོངས་ཡོད་ཟེར་ན། ལས་ཉོན་གྱིས་འཁོར་བར་སྐྱེ་བ་ལེན་པའི་བྱང་
འཕགས་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། རྒྱུད་བླ་མ་ལས།
འཕགས་པས་འཆི་དང་ན་བ་དང༌། །ཞེས་སོགས་གསུངས་པའི་ཕྱིར། ཁོ་ན་རེ། དམ་

35
སྐབས་གཉིས་པའི་སྤྱི་དོན།
བཅའ་དེར་ཐལ། དེར་གྱུར་པའི་ཉོན་སྒྲིབ་ཡོད་པའི་ཕྱིར་ཏེ། དེར་གྱུར་པའི་ཤེས་སྒྲིབ་ཡོད་
པའི་ཕྱིར་དེ། དེར་གྱུར་པའི་མ་རིག་བག་ཆགས་ཀྱི་ས་ཡོད་པའི་ཕྱིར་བྱང་འཕགས་མ་རིག་
བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་འཁོར་བར་སྐྱེ་བ་ལེན་པའི་ཕྱིར་ཟེར་ན།
བྱང་སེམས་འཕགས་པའི་ཉོན་མོངས་པའི་དབང་གིས། འཁོར་བར་སྐྱེ་བ་ལེན་པར་ཐལ།
དེ་ཉོན་སྒྲིབ་ཀྱི་དབང་གིས་དེར་སྐྱེ་བ་ལེན་པའི་ཕྱིར་ཏེ དེ་ཤེས་སྒྲིབ་ཀྱི་དབང་གིས་དེར་སྐྱེ་བ་
ལེན་པའི་ཕྱིར། ཁྱབ་པ་ཁས། དེར་ཐལ། དེ་ཤེས་སྒྲིབ་ལ་བརྟེན་ནས་དེར་སྐྱེ་བ་ལེན་པའི་
ཕྱིར་ཏེ། དེ་མ་རིགས་བག་ཆགས་ཀྱི་ས་ལ་བརྟེན་ནས་དེར་སྐྱེ་བ་ལེན་པའི་ཕྱིར། ཁོ་ན་རེ།
ལས་དབང་གིས་འཁོར་བར་སྐྱེ་བ་ལེན་པའི་བྱང་འཕགས་ཡོད་པར་ཐལ། དེ་འཁོར་བར་སྐྱེ་
བ་ལེན་པའི་རྒྱུར་གྱུར་པའི་ལས་ཡོད་པའི་ཕྱིར་ན་མ་ཁྱབ། ཁོ་ན་རེ། ལས་ཉོན་གྱིས་དབང་
གིས་བྱུང་བའི་བྱང་འཕགས་ཀྱི་སྐྱེ་བ་མེད་པར་ཐལ། དེ་ལས་ཉོན་གྱི་དབང་གིས་སྐྱེ་བ་མི་ལེན་
པའི་ཕྱིར། འདོད་མི་ནུས་ཏེ། བྱང་སེམས་སྦྱོར་ལམ་པ་ཚེ་དེ་ལ་མཐོང་ལམ་ཐོབ་པའི་བྱང་
སེམས་མཐོང་ལམ་པའི་སྐྱེ་བ་དེ་དེ་ཡིན་པའི་ཕྱིར། བྱང་སེམས་སྦྱོར་ལམ་པའི་སྐྱེ་བ་དེ་དེ་
ཡིན་པ་གང་ཞིག །དེ་གཉིས་ལུས་རྟེན་གཅིག་པའི་ཕྱིར་ན་མ་ཁྱབ། དེས་ན་རང་ལུགས་ནི།
འདོད་པའི་སས་བསྡུས་ཀྱི་འདོད་ཆགས་དང་གཟུགས་ཀྱི་སས་བསྡུས་ཀྱི་འདོད་ཆགས་དེ་
རྣམས་དམན་ལམ་སྔོན་དུ་མ་སོང་བའི་བྱང་སེམས་འཕགས་པའི་ཆེད་དུ་གཉེར་ནས་མི་སྤོང་
རྒྱུའི་སྐབས་འདིར་བསྟན་གྱི་ཉོན་མོངས་ཡིན་ཏེ། དེ་འདོད་པའི་ཁམས་སུ་སྐྱེ་བ་ལེན་པའི་ཚེ་
རང་རྒྱུད་ཀྱི་འདོད་པའི་འདོད་ཆགས་དེ་འཁོར་ལོས་སྒྱུར་པའི་རྒྱལ་པོ་སོགས་ཀྱི་ཚུལ་བཟུང་
ནས་སྲས་སྟོང་བསྐྲུན་པ་སོགས་གཞན་དོན་བྱེད་པའི་ཡན་ལག་ཏུ་སྒྱུར་བར་བྱེད་པ་དང༌
གཟུགས་སུ་སྐྱེ་བ་ལེན་པའི་ཚེ་རང་རྒྱུད་ཀྱི་སྲིད་པའི་ཟག་པ་དེ་གཞན་དོན་བྱེད་པའི་ཡན་ལག་
ཏུ་སྒྱུར་བར་བྱེད་པའི་ཕྱིར། དམན་ལམ་སྔོན་དུ་མ་སོང་བའི་བྱང་འཕགས་ཆོས་ཅན། ཁྱོད་
ཀྱི་རྒྱུད་ཀྱི་ལམ་ཤེས་དེ་ཉན་རང་གི་ལམ་ལས་རང་བཞིན་གྱི་སྒོ་ནས་ཁྱད་པར་དུ་འཕགས་པ་
ཡིན་ཏེ། ཁྱོད་རང་རྒྱུད་ཀྱི་འདོད་པའི་ཟག་པ་དང་སྲིད་པའི་ཟག་པ་གཞན་དོན་བྱེད་པའི་ཡན་

36
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ལག་
ག་ཏུ་སྒྱུར་བར་བྱེད་པའི་རྒྱལ་སྲས་འཕགས་པ་ཡིན་པའི་ཕྱིར།
༼ ལམ་ཤེས་ཀྱི་བྱེད་ལས་ཀྱི་ཁྱད་པར་བཤད་པ།༽
གསུམ་པ་བྱེད་ལས་ཀྱི་ཁྱད་པར་བཤད་པ་ནི། གོང་དུ་བཤད་པ་དེ་ལྟ་བུའི་རང་བཞིན་དང་ལྡན་
པའི་ལམ་ཤེས་དེ་ཡང་དུས་མ་ཡིན་པར་ཡང་དག་པའི་མཐའ་མངོན་དུ་མི་བྱེད་པ་སོགས་བྱེད་
ལས་ཁྱད་པར་ཅན་དང་ལྡན་ནོ། །ཞེས་འཆད་པ་ལ། མདོ་ལས་ཁྱད་པར་དུ་འཕགས་པའི་
ཆོས་རྣམས་ལས་མཆོག་ཏུ་ཁྱད་པར་དུ་འཕགས་པའི་ཆོས་རྣམས་ཐོབ་པར་བྱའོ། །ཞེས་
གསུངས༑ དེའི་དོན་འཆད་པ་ལ། དེ་ཡི་ལས། ཞེས་དང༌། དེའི་འོག་ཏུ་དེ་ལྟ་བུའི་རང་
བཞིན་ཅན་གྱི་ལས་ནི་ཡང་དག་པའི་མཐའ་མངོན་དུ་མི་བྱེད་པ་དང༌། ཤེས་རབ་དང་ཐབས་ལ་
མཁས་པས་སེམས་ཅན་ཡོངས་སུ་མ་བསྡུད་པ་ཡོངས་སུ་སྡུས་པ་ལ་སོགས་པས་བྱེད་པ་ཡིན་
ནོ༑ ༑ཞེས་གསུངས། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན
ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་རང་གི་ལམ་ལས་བྱེད་ལས་ཀྱི་སྒོ་ནས་ཁྱད་པར་དུ་འཕགས་པ་
ཡིན་ཏེ། ཁྱོད་སེམས་ཅན་འཁོར་དུ་ཡོངས་སུ་མ་བསྡུད་པ་རྣམས་ཡོངས་སུ་སྡུས་ཅིང་སྨིན་
འགྲོལ་ལ་འགོད་པར་བྱེད་པའི་རྒྱལ་སྲས་འཕགས་པ་ཡིན་པའི་ཕྱིར་ཏེ། རང་དོན་དུ་ཡང་དག་
པའི་མཐའ་མངོན་དུ་མི་བྱེད་པ་དང་ཆོས་ཐམས་ཅད་བདེན་མེད་དུ་རྟོགས་པའི་ཤེས་རབ་དང༌།
ཐབས་སྙིང་རྗེ་ཆེན་པོ་དང་ལྡན་པའི་རྒྱལ་སྲས་འཕགས་པ་ཡིན་པའི་ཕྱིར།
༈ གཉིས་པ་ཡན་ལག་ཅན་གྱི་ལམ་ཤེས་བཤད་པ་ལ།
༼དང་པོ་ཉན་ཐོས་ཀྱི་ལམ་ཤེས་པའི་ལམ་ཤེས་དངོས་བཤད་པ།༽
ལུས་རྣམ་གཞག་ཏུ། མོག་མོག་པོར་བྱེད་ལ་སོགས་དང༌། སློབ་མ་བསེ་རུའི་ལམ་གང་དང༌
ཞེས་འཆད་ན། ལམ་ཤེས་ཀྱི་ཡན་ལག་བཤད་པའི་འོག་ཏུ་ལམ་ཤེས་འཆད་པའི་རྒྱུ་མཚན་

37
སྐབས་གཉིས་པའི་སྤྱི་དོན།
གང་ཞེ་ན། དེའི་རྒྱུ་མཚན་ཡོད་དེ ལམ་ཤེས་ཀྱི་ཡན་ལག་མ་ཐོབ་པར་ལམ་ཤེས་མི་འཐོབ་
པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། འོ་ན། ལམ་ཤེས་དངོས་དེ་གང་ཞེ་ན། འདི་
ལ་ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་ལམ་ཤེས་པའི་ལམ་ཤེས། བྱང་
སེམས་ཀྱི་ལམ་ཤེས་པའི་ལམ་ཤེས་དང་གསུམ་ལས། དང་པོ་ལ་ལམ་ཤེས་དངོས་དང༌།
དེའི་རྒྱུ་ངེས་འབྱེད་ཆ་མཐུན་གཉིས་ལས། དང་པོ་ལ། མདོ་ལས་གསུངས་ཚུལ་དང༌
བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། བརྒྱ་བྱིན་གྱིས་བྱང་ཆེན་ཤེར་ཕྱིན་
གང་ཞེས་རབ་འབྱོར་ལ་དྲིས་པའི་ལན་དུ། ཀོའུ་ཤི་ཀ་དེ་ལ་བྱང་ཆེན་ཤེར་ཕྱིན་གང་ཞེ་ན།
འདི་ལ་བྱང་ཆེན་རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་སེམས་བསྐྱེད་པས་དེ་མི་
དམིགས་པའི་ཚུལ་གྱིས་གཟུགས་ནི་མི་རྟག་པ་ཉིད་དུ་ཡིད་ལ་བྱའོ། །སྡུག་བསྔལ་བ་ཉིད་
དང༌༑ བདག་མེད་པ་ཉིད་དང༌། ཞི་བ་ཉིད་དང༌། ནད་ཉིད་དང༌། འབྲས་ཉིད་དང༌།
ཟུག་རྔུ་ཉིད་དང༌། སྡིག་པ་ཉིད་དང༌། ཕ་རོལ་ཉིད་དང༌། འཇིག་པའི་ཆོས་ཅན་ཉིད་དང༌།
གཡོ་བ་ཉིད་དང༌། རབ་ཏུ་འཇིག་པ་ཉིད་དང༌། འཇིགས་པ་ཉིད་དང༌། འགོ་བའི་ནད་ཉིད་
དང་༑ ཉེ་བར་འཚེ་བ་ཉིད་དུ་ཡིད་ལ་བྱའོ། །ཞེས་སོགས་གསུངས་པའི་ཕྱིར། གཉིས་པ་
ལ༑ མཚམས་སྦྱར་རྩ་བ་འགྲེལ་པའོ། །དང་པོ་ནི། གོང་དུ་དེ་ལྟར་ལམ་ཤེས་ཀྱི་རྟེན་ལ་
སོགས་པའི་ཡན་ལག་རྣམས་བརྗོད་པའི་འོག་ཏུ། ཉན་ཐོས་ཀྱི་ལམ་ཤེས་པའི་ལམ་ཤེས་
སོགས་འཆད་པའི་རྒྱུ་མཚན་ཡོད་དེ། ལམ་ཤེས་ཀྱི་སྐབས་སུ་བྱང་ཆུབ་སེམས་དཔའི་ཐེག་པ་
གསུམ་གྱི་ལམ་ཐམས་ཅད་རང་རྒྱུད་ལ་བསྐྱེད་ནས་ལམ་ཐམས་ཅད་རྫོགས་པར་ཤེས་པར་བྱ་
དགོས་པའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་རྟེན་
ལ་སོགས་པ་བརྗོད་ནས་ལམ་ཤེས་པ་ཉིད་ཀྱི་སྐབས་སུ་ལམ་ཐམས་ཅད་རྫོགས་པར་བྱ་དགོས་
པས༑ ཉན་ཐོས་ཀྱི་ལམ། ཞེས་གསུངས། ལམ་ཤེས་གསུམ་གྱི་ནང་ནས་དང་པོར་ཉན་
ཐོས་ཀྱི་ལམ་ཤེས་པའི་ལམ་ཤེས་འཆད་པའི་རྒྱུ་མཚན་ཡོད་དེ། སྐྱེས་བུ་གསུམ་གྱི་ལམ་
ཉམས་ལེན་གྱི་རིམ་པ་དང་མཐུན་པར་བསྟན་པའི་ཕྱིར་ཏེ། སྐྱེས་བུ་ཆེན་པོའི་ལམ་རིམ་རྒྱུད་

38
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ལ་སྐྱེས་པ་ལ་སྐྱེས་བུ་འབྲིང་དང་ཐུན་མོང་བའི་བློ་སྦྱོང་བ་དེ་སྔོན་དུ་འགྲོ་དགོས་པར་ཤེས་པར་
བྱ་བའི་ཕྱིར་དུ་དེ་ལྟར་བསྟན་པའི་ཕྱིར། གཉིས་པ་ལ། མདོ་དེ་དག་གི་དོན་བཤད་པའི་སྒོ་
ནས་ཉན་ཐོས་ཀྱི་ལམ་ཤེས་པའི་ལམ་ཤེས་བཤད་པ་ལ། ལམ་ཤེས་ཉིད་ཀྱི་ཚུལ་ལ་ནི། ཞེས་
སོགས་གསུངས། གསུམ་པ་ལ་ཤེས་པར་བྱ་བའི་ལམ་དང༌། དེ་ཤེས་པར་བྱེད་པའི་ཚུལ་
གཉིས་ལས། དང་པོ་ལ། ཀུན་ནས་ཉོན་མོངས་ཕྱོགས་ཀྱི་བདེན་པའི་རྣམ་པ་དང༌། རྣམ་
བྱང་ཕྱོགས་ཀྱི་བདེན་པའི་རྣམ་པ་གཉིས་ལས། དང་པོ་ལ། སོ་སོའི་རྣམ་པ་དང༌། ཐུན་མོང་
བའི་རྣམ་པ་གཉིས་ལས། དང་པོ་ལ། སྡུག་བདེན་གྱི་རྣམ་པ་དང༌། ཀུན་འབྱུང་བདེན་པའི་
རྣམ་པ་གཉིས་ལས། དང་པོ་ལ། མདོ་ལས། གཟུགས་ནི་མི་རྟག་པ་ཉིད་དུ་ཡིད་ལ་བྱའོ།།
སྡུག་བསྔལ་བ་ཉིད་དང༌། །བདག་མེད་པ་ཉིད་དང༌། ཞི་བ་ཉིད་དང༌། ཞེས་གསུངས།
དེའི་དོན་འཆད་པ་ལ། དེ་ལ་སྡུག་བསྔལ་གྱི་བདེན་པའི་གོ་རིམ་བཞིན་དུ། མི་རྟག་པ་དང༌།
སྡུག་བསྔལ་བ་དང༌། སྟོང་པ་དང༌། བདག་མེད་པ་སྟེ། དེ་དག་གི་མཚན་ཉིད་ཞི་བའི་རྣམ་
པ་བཞི་དག་དང༌། ཞེས་གསུངས། གཉིས་པ་ཀུན་འབྱུང་བདེན་པའི་རྣམ་པ་བཞི་སྟོན་པ་ལ།
ནད་ཉིད་དང༌། འབྲས་ཉིད་དང༌། ཟུག་རྔུ་ཉིད་དང༌། སྡིག་པ་ཉིད་དང༌། ཞེས་གསུངས།
དེའི་དོན་འཆད་པ་ལ། ཀུན་འབྱུང་བའི་བདེན་པའི་རྒྱུ་དང༌། ཀུན་འབྱུང་བ་དང༌། རབ་ཏུ་
སྐྱེ་བ་དང༌། རྐྱེན་གྱི་ངོ་བོ་ཉིད་དང༌། ནད་དང༌། འབྲས་དང༌། ཟུག་རྔུ་དང༌། སྡིག་པའི་
རྣམ་པ་རྣམས་དང༌། ཞེས་གསུངས། གཉིས་པ་ཐུན་མོང་བའི་རྣམ་པ་སྟོན་པ་ལ། ཕ་རོལ་
ཉིད་དང༌། འཇིག་པའི་ཆོས་ཉིད་དང༌། གཡོ་བ་ཉིད་དང༌། རབ་ཏུ་འཇིག་པ་ཉིད་དང༌
འཇིགས་པ་ཉིད་དང༌། འགོ་བའི་ནད་ཉིད་དང༌། ཉེ་བར་འཚེ་བ་ཉིད་དུ་ཡིད་ལ་བྱའོ། །ཞེས་
གསུངས༑ དེ་ཡི་དོན་བཤད་པ་ལ། ཡིད་འབྱུང་བ་དང༌། འདོད་ཆགས་དང་བྲལ་བར་བྱ་བ་
དང༌། འགོག་པའི་ཕྱིར་ཞུགས་པ་ཡིན་ནོ། །ཞེས་འབྱུང་བའི་ཕྱིར། སྡུག་བསྔལ་དང་ཀུན་
འབྱུང་གི་བདེན་པ་དེ་དག་ཉིད་སོ་སོའི་ཡིད་འབྱུང་བའི་མཚན་ཉིད་དག་གིས་ཕ་རོལ་དང་འཇིག་
པའི་ཆོས་ཅན་གྱི་རྣམ་པའི་ངོ་བོ་ཉིད་དག་དང༌། འདོད་ཆགས་དང་བྲལ་བ་དག་གི་ངོ་བོ་གཡོ་

39
སྐབས་གཉིས་པའི་སྤྱི་དོན
བ་དང་རབ་ཏུ་འཇིག་པའི་རྣམ་པ་དག་དང༌། འགོག་པའི་རང་གི་ངོ་བོ་འཇིགས་པ་དང༌།
ནད་འགོ་བ་དང༌། འཚེ་བའི་རྣམ་པ་རྣམས་དང༌། ཞེས་གསུངས། གཉིས་པ་ལ་འགོག་
བདེན་གྱི་རྣམ་པ་དང༌། ལམ་བདེན་གྱི་རྣམ་པ་གཉིས་ལས། དང་པོ་འགོག་བདེན་གྱི་རྣམ་པ་
བཞི་སྟོན་པ་ལ། རྣམ་མཁྱེན་དང་ལྡན་པའི་སེམས་བསྐྱེད་པས་དེ་མི་དམིགས་པའི་ཚུལ་གྱིས་
མ་རིག་པ་འགག་པས་འདུ་བྱེད་འགག་པ་ནི་བདག་མེད་པ་ཉིད་དུ་ཡིད་ལ་བྱའོ། །ཞི་བ་ཉིད་
དང་༑ དབེན་པ་ཉིད་དང༌། སྟོང་པ་ཉིད་དང༌། མཚན་མ་མེད་པ་ཉིད་དང༌། སྨོན་པ་མེད་
པ་ཉིད་དང༌། མངོན་པར་འདུ་བྱ་བ་མེད་པ་ཉིད་དུ་ཡིད་ལ་བྱའོ། །ཞེས་གསུངས། དེའི་དོན་
འཆད་པ་ལ། འགོག་པའི་བདེན་པའི་འགོག་པའི་རང་གི་ངོ་བོ་བདག་མེད་པ་དང༌། ཞི་བ་
དང་༑ གྱ་ནོམ་པའི་རྣམ་པའི་བདག་ཉིད་དབེན་པ་དང༌། ངེས་པར་འབྱུང་བའི་མཚན་ཉིད་
སྟོང་པ་ཉིད་དང༌། མཚན་མ་མེད་པ་དང་སྨོན་པ་མེད་པ་མངོན་པར་འདུ་བྱེད་པ་མེད་པའི་རྣམ་
པ་དག་དང༌། །ཞེས་གསུངས། གཉིས་པ་ལམ་བདེན་གྱི་རྣམ་པ་བཞི་སྟོན་པ་ལ། བྱང་ཆེན་
རྣམ་མཁྱེན་དང་ལྡན་པའི་སེམས་བསྐྱེད་པས་དེ་མི་དམིགས་པའི་ཚུལ་གྱིས་དྲན་པ་ཉེ་བར་
བཞག་པ་བཞི་བསྒོམ་མོ། །ཞེས་པ་ནས། མ་འདྲེས་པ་བཅོ་བརྒྱད་ཀྱི་བར་དང༌། བྱང་ཆེན་
རྣམ་མཁྱེན་དང་ལྡན་པའི་སེམས་བསྐྱེད་པས་དེ་མི་དམིགས་པའི་ཚུལ་གྱིས་སྦྱིན་པའི་ཕ་རོལ་ཏུ་
ཕྱིན་པ་ལ་སྤྱོད། ཅེས་སོགས་དང༌། ཡང་བྱང་ཆེན་ཤེར་ཕྱིན་ལ་སྤྱོད་པའི་ཚེ་ཆོས་གང་གིས་
ཡོངས་ཆོས་རྣམས་སྦྱོར་བར་བྱེད་པ་དང༌། ཆོས་ཀྱིས་ཆོས་རྣམས་སྙོམས་པར་བྱེད་པ་དང༌།
སུ་རྫོགས་པར་བྱེད་པ་དང༌། ཡོངས་སུ་རྒྱས་པར་བྱེད་པ་ལ་སོ་སོར་བརྟགས་པས་བདག་མེད་
པ་ན་ཆོས་ཐམས་ཅད་ནི་དེ་ཙམ་སྟེ་བདག་གམ་བདག་གི་བ་དང་བྲལ་བའོ། །ཞེས་སོགས་དང༌
ཡང་བཙུན་པ་རབ་འབྱོར་ཇི་ལྟར་ཡོངས་སུ་བསྔོ་བའི་སེམས་བྱང་ཆུབ་ཀྱི་སེམས་དང་འགྲོགས་
པ་མ་ཡིན། ཇི་ལྟར་ན་བྱང་ཆུབ་ཀྱི་སེམས་ཡོངས་སུ་བསྔོ་བའི་སེམས་དང་འགྲོགས་པ་མིན།
ཇི་ལྟར་ན་ཡོངས་སུ་བསྔོ་བའི་སེམས་བྱང་ཆུབ་ཀྱི་སེམས་ལ་མེད་ཅིང་མི་དམིགས། ཇི་ལྟར་ན་
བྱང་ཆུབ་ཀྱི་སེམས་ཡོངས་སུ་བསྔོ་བའི་སེམས་ལ་མེད་ཅིང་མི་དམིགས་ཞེས་དྲིས་པའི་ལེན་དུ་

40
རྗེ་བཙུན་ཆོས་ཀྱི་རྒྱལ་མཚན་གྱི་གསུང
ཀོའུ་ཤི་ཀ་ཡོངས་སུ་བསྔོ་བའི་སེམས་གང་ཡིན་པ་དེ་ནི་སེམས་མ་ཡིན་ནོ་ཞེས་སོགས་ནས།
བསམ་གྱིས་མི་ཁྱབ་པ་གང་ཡིན་པ་དེ་ནི་སེམས་མ་ཡིན་ཏེ་སེམས་མ་ཡིན་པ་དེ་ནི་སེམས་མ་
ཡིན་པས་ཡོངས་སུ་བསྔོ་བ་མེད་དོ། །ཀོའུ་ཤི་ཀ་འདི་ནི་བྱང་ཆེན་ཤེར་ཕྱིན་ནོ། །ཞེས་
གསུངས༑ དེའི་དོན་བཤད་པ་ལ། ལམ་གྱི་བདེན་པའི་ལམ་དང༌། རིགས་པ་དང༌། སྒྲུབ་
པ་དང༌། ངེས་པར་འབྱིན་པའི་རྣམ་པ་རྣམས། །ཞེས་གསུངས། གཉིས་པ་ལམ་ཤེས་པར་
བྱེད་པའི་ཚུལ་དེ་སྟོན་པ་ལ། ངོ་བོ་ཉིད་མི་དམིགས་པའི་སྒོ་ནས་ལམ་ཤེས་པ་ཉིད་ཀྱི་སྐབས་
སུ་ཉན་ཐོས་རྣམས་ཀྱི་ལམ་ཡིན་པས་བྱང་ཆུབ་སེམས་དཔས་དེ་ལྟར་ཡོངས་སུ་ཤེས་པར་བྱའོ།།
ཞེས་གསུངས། དེ་ཡང༌། འཕགས་པའི་བདེན་པ་བཞི་དག་གི། རྣམ་པ། ཞེས་པས་ཤེས་
པར་བྱ་བའི་ཉན་ཐོས་ཀྱི་ལམ་ཤེས་བསྟན་ནས། ལམ་ཤེས་ཉིད་ཀྱི་ཚུལ་ལ་ནི། མི་དམིགས་
སྒོ་ནས་ནི། ཉན་ཐོས་ལམ་འདི་ཤེས་པར་བྱ། །ཞེས་པས། ཉན་ཐོས་ཀྱི་ལམ་ཤེས་པར་བྱེད་
པའི་ཚུལ་དེ་བསྟན་ནས། ་ཐེག་ཆེན་སེམས་བསྐྱེད་དང་བསྔོ་བ་གཉིས་ཤུགས་ལ་བསྟན་ནོ།།
༼ཤེས་པར་བྱེད་པའི་ཚུལ་ལ་མཐའ་ཅུང་ཟད་དཔྱད་པ།༽
འདིའི་སྐབས་སུ་མཐའ་ཅུང་ཟད་དཔྱད་པ་ལ། རོང་ཊཱི ཀ་པས་ཉན་ཐོས་ཀྱི་ལམ་བདེན་སྟོང་དུ་
མངོན་སུམ་དུ་རྟོགས་པའི་ཡེ་ཤེས་དེ་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཟེར་
ན༑ ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། ཁ་ཅིག། ཐེག་ཆེན་འཕགས་པའི་རྒྱུད་ཀྱི་རྣལ་འབྱོར་མངོན་སུམ་གང་ཞིག།
ཉན་ཐོས་ཀྱི་རྟོགས་རིགས་སུ་གནས་པ། །དེའི་མཚན་ཉིད་ཟེར་བ་མི་འཐད་དེ། བྱང་
འཕགས་ཀྱི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་མཁྱེན་པ་དེ་ཉན་
ཐོས་ཀྱི་ལམ་ཤེས་པའི་ལམ་ཤེས་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། དེའི་རྒྱུད་ཀྱི་
གཉིས་སྟོང་དོན་སྤྱིའི་ཚུལ་གྱིས་རྟོགས་པའི་མཁྱེན་པ་ཡོད་པའི་ཕྱིར་ཏེ། དེའི་རྒྱུད་ལ་གཉིས་
སྟོང་རྟོགས་པའི་ཟག་བཅས་སྒོམ་ལམ་ཡོད་པའི་ཕྱིར་ཏེ། དེའི་ཕྱིར་དེ་དག་གི་ཤེས་བྱའི་སྒྲིབ་

41
37 སྐབས་གཉིས་པའི་སྤྱི་དོན
པའི་གཉེན་པོ་ཉིད་དུ་སྒོམ་པའི་ལམ་ཟག་པ་དང་བཅས་པ་དང་ཟག་པ་མེད་པ་གཉིས་ཡིན་པས་
ལམ་རྣམ་པ་གསུམ་མོ། །ཞེས་གསུངས་པའི་ཕྱིར། ཁ་ཅིག། ཁྱད་ཆོས་གསུམ་གྱིས་ཟིན་
པའི་སྒོ་ནས་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་གང་ཞིག ། གདུལ་བྱ་
ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས། དེའི་
མཚན་ཉིད་ཟེར་བ་མི་འཐད་དེ། སྟོང་ཉིད་མངོན་སུམ་རྟོགས་པའི་ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་ཡེ་ཤེས་དེ་ཉན་ཐོས་ཀྱི་ལམ་ཤེས་པའི་ལམ་ཤེས་མ་ཡིན་ཏེ། བྱང་སེམས་
འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེས་མི་རྟག་
སོགས་བཅུ་དྲུག་མངོན་སུམ་དུ་མ་རྟོགས་པའི་ཕྱིར། ཁ་ཅིག ཉན་ཐོས་ཀྱི་རྟོགས་རིགས་སུ་
གནས་པའི་ཐེག་ཆེན་འཕགས་པའི་མཁྱེན་པ་དེའི་མཚན་ཉིད་དུ་གསུངས། དེ་ལ་ཁ་ཅིག།
ཉོན་སྒྲིབ་སྤངས་པའི་སྤངས་པ་དོན་དུ་གཉེར་བའི་ཐེག་ཆེན་གྱི་མཐོང་ལམ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། ཉན་ཐོས་ཀྱི་ཤེས་རབ་ཀྱི་
རྟོགས་རིགས་སུ་གནས་པར་ཐལ། འདོད་པའི་ཕྱིར། དོད་མི་ནུས་ཏེ། ཉོན་ཐོས་ཀྱི་ཐབས་
ཀྱི་རྟོགས་རིགས་སུ་གནས་པའི་ཕྱིར། དེར་ཐལ། ཉོན་སྒྲིབ་སྤངས་པའི་སྤངས་པ་དོན་དུ་
གཉེར་བའི་ཉན་ཐོས་ཀྱི་མཐོང་ལམ་དེ་ཉོན་ཐོས་ཀྱི་ཐབས་ཡིན་པའི་ཕྱིར་ཏེ། ཉན་ཐོས་ཀྱི་
སེམས་བསྐྱེད་དེ་ཉོན་ཐོས་ཀྱི་ཐབས་ཡིན་པའི་ཕྱིར། ཞེས་ཟེར་ཞིང༌། ཁོ་རང་གི་ལུགས་ལ་
ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི། ཞེས་སོགས་དང༌། དེས་རང་རྒྱལ་
ལ་རིགས་འདྲ་ཟེར་ན། ཉན་ཐོས་ཀྱི་ཐབས་ཡིན་ན། ཉན་ཐོས་ཀྱི་ཤེས་རབ་མ་ཡིན་དགོས་
པར་ཐལ་ལོ། །ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་ན། དེའི་ཤེས་རབ་ཀྱི་རྟོགས་
རིགས་སུ་མི་གནས་དགོས་པའི་ཕྱིར། རྟགས་ཁས། འདོད་ན། ཐེག་ཆེན་གྱི་ཐབས་ཡིན་ན།
ཐེག་ཆེན་གྱི་ཤེས་རབ་མ་ཡིན་དགོས་པར་ཐལ་ལོ། །འདོད་ན། ཐེག་ཆེན་སེམས་བསྐྱེད་ཀྱི་
འཁོར་དུ་བྱུང་བའི་ཤེས་རབ་ཆོས་ཅན། དེར་ཐལ། དེའི་ཕྱིར། རྟགས་ཁས། གཉིས་པ་

42
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
གྲུབ་སྟེ། ཆོས་ཅན་དེ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། ཁ་ཅིག ། ཉན་ཐོས་
ཀྱི་ལམ་ཤེས་པའི་ལམ་ཤེས་དང༌། རང་རྒྱལ་གྱི་ལམ་ཤེས་པའི་ལམ་ཤེས་གཉིས་འགལ་ཟེར་
ན༑ བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་
ཅན༑ ཉན་ཐོས་ཀྱི་དེ་མ་ཡིན་པར་ཐལ། རང་རྒྱལ་གྱི་དེ་ཡིན་པའི་ཕྱིར་ཏེ། རང་རྒྱལ་གྱི་
རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེར་ཐལ།
གང་ཟག་གི་བདག་མེད་དེ་རང་རྒྱལ་སློབ་པ་འཕགས་པའི་བསྒོམ་བྱའི་གཙོ་བོ་ཡིན་པའི་ཕྱིར་ཏེ།
གང་ཟག་གི་བདག་འཛིན་དེའི་སྤང་བྱའི་གཙོ་བོ་ཡིན་པའི་ཕྱིར་ཏེ། འཁོར་བའི་རྩ་བར་གྱུར་
བའི་ཉོན་མོངས་ཅན་གྱི་མ་རིག་པ་དེ་དེ་ཡིན་པའི་ཕྱིར་ཏེ། འཁོར་བ་དེ་དེ་ཡིན་པའི་ཕྱིར་ཏེ།
ཐར་པ་དེ་དེའི་ཐོབ་བྱའི་གཙོ་བོ་ཡིན་པའི་ཕྱིར་ཏེ། དེས་ཐར་པ་ཐོབ་བྱའི་གཙོ་བོར་བྱེད་པའི་
ཕྱིར༑ མ་གྲུབ་ན། རང་རྒྱལ་སློབ་པ་འཕགས་པ་ཆོས་ཅན། ཁྱོད་ཀྱིས་ཐར་པ་ཐོབ་བྱའི་གཙོ་
བོར་བྱེད་པར་ཐལ། ཁྱོད་ཐེག་དམན་སློབ་པ་ཡིན་པའི་ཕྱིར། ཁོ་ན་རེ། བྱང་སེམས་ཀྱི་
ལམ་ཤེས་པའི་ལམ་ཤེས་དང༌། ཉན་ཐོས་ཀྱི་ལམ་ཤེས་པའི་ལམ་ཤེས་གཉིས་མི་འགལ་བར་
ཐལ༑ བྱང་སེམས་ཀྱི་རྟོགས་རིགས་དང་ཉན་ཐོས་ཀྱི་རྟོགས་རིགས་མི་འགལ་བའི་ཕྱིར་ཏེ།
བྱང་སེམས་འཕགས་པའི་བསྒོམ་བྱའི་གཙོ་བོ་དང་ཉན་ཐོས་སློབ་པའི་བསྒོམ་བྱའི་གཙོ་བོ་མི་
འགལ་བའི་ཕྱིར་ཏེ། བདག་མེད་དེ་དེ་གཉིས་ཀའི་བསྒོམ་བྱའི་གཙོ་བོ་ཡིན་པའི་ཕྱིར་ཏེ།
དེ་བྱང་འཕགས་ཀྱི་དེ་ཡིན་པའི་ཕྱིར་ཏེ། བྱང་འཕགས་ཀྱིས་དེ་བསྒོམ་བྱའི་གཙོ་བོར་བྱེད་པའི་
ཕྱིར༑ མ་གྲུབ་ན། བྱང་འཕགས་ཆོས་ཅན། དེར་ཐལ། ཁྱོད་ཀྱིས་ཆོས་ཀྱི་བདག་མེད་
བསྒོམ་བྱའི་གཙོ་བོར་བྱེད་པའི་ཕྱིར་ན་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་
ལམ་ཆོས་ཅན། ཁྱོད་ཀྱིས་བདག་མེད་དངོས་སུ་རྟོགས་པར་ཐལ། ཁྱོད་ཀྱིས་ཆོས་ཀྱི་བདག་
མེད་དངོས་སུ་རྟོགས་པའི་ཕྱིར། ཁྱབ་པ་ཁས། འདོད་ན། བདག་མེད་ཆོས་ཅན། དོན་
དམ་བདེན་པ་ཡིན་པར་ཐལ། ཐེག་ཆེན་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་
པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར་ཏེ། ཉན་ཐོས་མཐོང་ལམ་

43
སྐབས་གཉིས་པའི་སྤྱི་དོན།
བར་ཆད་མེད་ལམ་གྱི་དངོས་གཞལ་ཡིན་པའི་ཕྱིར་ཏེ། དེས་ཁྱོད་དངོས་སུ་རྟོགས་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། གང་ཟག་གི་བདག་མེད་དངོས་སུ་རྟོགས་པའི་ཕྱིར
ཁྱབ་པ་ཁས། ཁོ་ན་རེ། ཉན་ཐོས་སློབ་པ་འཕགས་པའི་ཐོབ་བྱའི་གཙོ་བོ་ཡིན་ན། བྱང་
སེམས་འཕགས་པའི་དེ་མ་ཡིན་དགོས་པར་ཐལ། དེ་གཉིས་འགལ་བའི་ཕྱིར་ཏེ། དེ་གཉིས་
ཀྱི་སྤང་བྱའི་གཙོ་བོ་འགལ་བའི་ཕྱིར། རྟགས་ཁས། འདོད་ན། བྱང་ཆུབ་གསུམ་པོ་གང་
རུང་ཆོས་ཅན། དེར་ཐལ། དེའི་ཕྱིར་ཏེ། དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། ཐེག་དམན་གྱི་བྱང་ཆུབ་ཐོབ་བྱའི་གཙོ་བོར་བྱེད་པའི་
ཕྱིར་ན་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། གང་ཟག་གི་
བདག་མེད་དང་ཆོས་ཀྱི་བདག་མེད་གང་རུང་དངོས་སུ་རྟོགས་པར་ཐལ། ཆོས་ཀྱི་བདག་མེད་
དངོས་སུ་རྟོགས་པའི་ཕྱིར། ཁྱབ་པ་ཁས། དེས་མཚོན་ནས་ཐར་པ་ཆོས་ཅན། ཉན་ཐོས་
སློབ་པའི་ཐོབ་བྱའི་གཙོ་བོ་མ་ཡིན་པར་ཐལ། ཅིག་ཤོས་ཡིན་པའི་ཕྱིར་ཏེ། དེས་ཐོབ་བྱའི་
གཙོ་བོར་བྱེད་པའི་ཕྱིར། མ་གྲུབ་ན། བྱང་སེམས་འཕགས་པ་ཆོས་ཅན། དེར་ཐལ། རང་
གི་ཐོབ་བྱའི་གཙོ་བོར་གྱུར་པའི་ཐར་པ་ཐོབ་བྱའི་གཙོ་བོར་བྱེད་པའི་ཕྱིར། ཟེར་ན་མ་ཁྱབ་སྟེ།
སྐབས་དང་པོར་ཆོས་ཅན། ཁྱོད་ཀྱིས་ལམ་ཤེས་དངོས་ཀྱི་བསྟན་བྱའི་གཙོ་བོར་བྱེད་པར་ཐལ།
ཁྱོད་ཀྱིས་རང་གི་བསྟན་བྱའི་གཙོ་བོར་གྱུར་པའི་ལམ་ཤེས་དངོས་ཀྱི་བསྟན་བྱའི་གཙོ་བོར་བྱེད་
པའི་ཕྱིར། ཁྱབ་པ་ཁས། དེར་ཐལ། ཁྱོད་ཀྱི་དངོས་ཀྱི་བསྟན་བྱའི་གཙོ་བོར་གྱུར་པའི་དེ་
ཡོད་པའི་ཕྱིར་ཏེ། རྣམ་མཁྱེན་དེ་དེ་ཡིན་པའི་ཕྱིར། ཁ་ཅིག། རང་གི་ཐོབ་བྱའི་གཙོ་བོར་
གྱུར་པའི་ཐར་པ་ཆོས་ཅན། ཉན་ཐོས་སློབ་པའི་ཐོབ་བྱའི་གཙོ་བོར་མ་ཡིན་པར་ཐལ། བྱང་
སེམས་འཕགས་པའི་དེ་ཡིན་པའི་ཕྱིར་ཏེ། དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར། མ་
གྲུབ་ན། བྱང་སེམས་འཕགས་པ་ཆོས་ཅན། རང་གི་ཐོབ་བྱའི་གཙོ་བོར་གྱུར་པའི་ཐར་པ་
ཐོབ་བྱའི་གཙོ་བོར་བྱེད་པར་ཐལ། ཁྱོད་ཀྱི་ཐོབ་བྱའི་གཙོ་བོར་གྱུར་པའི་ཐར་པ་ཡོད་པའི་ཕྱིར་
ན༑ འདོད་དེ། ཆོས་ཅན་དེ་དང་གཅིག་ཡིན་པའི་ཕྱིར། དེ་ལ་རང་རྒྱལ་དང་ཉན་ཐོས་ཀྱི་

44
རྗེ་བཙུན་ཆོས་ཀྱི་རྒྱལ་མཚན་གྱི་གསུང
མཐོང་ལམ་བར་ཆད་མེད་ལམ་དང༌། ཐེག་ཆེན་གྱི་མཐོང་ལམ་བར་ཆད་མེད་ལམ་སྦྱར་ནས་
མཚུངས་པར་བྱའོ། །ཁོ་ན་རེ། ཉོན་སྒྲིབ་སྤངས་པའི་སྤངས་པ་ཆོས་ཅན། ཉན་ཐོས་སློབ་
པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་དེ་ཡིན་པའི་ཕྱིར། ཁྱབ་
པ་ཁས། དེར་ཐལ། དེས་ཁྱོད་ཐོབ་བྱའི་གཙོ་བོར་བྱེད་པའི་ཕྱིར། མ་གྲུབ་ན། བྱང་
འཕགས་ཆོས་ཅན། དེར་ཐལ། ཁྱོད་ཀྱིས་དེ་མཐར་ཐུག་ཐོབ་བྱའི་གཙོ་བོར་བྱེད་པའི་ཕྱིར་ན་
མ་ཁྱབ། ཁོ་ན་རེ། རྣམ་མཁྱེན་ཆོས་ཅན། བྱང་སེམས་འཕགས་པའི་དེ་མ་ཡིན་པར་ཐལ།
ཅིག་ཤོས་ཡིན་པའི་ཕྱིར། དེའི་ཐོབ་བྱ་གང་ཞིག། དེའི་ཐོབ་བྱ་ཕལ་པ་མ་ཡིན་པའི་ཕྱིར་ཏེ།
དེའི་ཐོབ་བྱ་མཐར་ཐུག་ཡིན་པའི་ཕྱིར་ན་མ་ཁྱབ། བདེན་འཛིན་དེ་ཉན་ཐོས་སློབ་པ་འཕགས་
པའི་སྤང་བྱའི་གཙོ་བོ་ཡིན་པར་ཐལ། དེ་དེའི་སྤང་བྱ་གང་ཞིག། དེ་དེའི་སྤང་བྱ་ཕལ་པ་མ་
ཡིན་པའི་ཕྱིར། ཁྱབ་པ་འགྲིག། འདོད་ན། བདེན་མེད་དེ་དེའི་བསྒོམ་བྱའི་གཙོ་བོ་ཡིན་པར་
ཐལ་ལོ། །ཁོ་ན་རེ། སངས་རྒྱས་འཕགས་པའི་རྒྱུད་ཀྱི་རྣམ་ཐར་སྒོ་གསུམ་གྱི་མཁྱེན་པ་ཆོས་
ཅན༑ ཉན་ཐོས་ཀྱི་རྟོགས་རིགས་སུ་མི་གནས་པར་ཐལ། བྱང་སེམས་ཀྱི་རྟོགས་རིགས་སུ་
གནས་པའི་ཕྱིར། ཁྱབ་པ་ཁས། དེར་ཐལ། བྱང་སེམས་འཕགས་པ་ལ་ཡོད་པ་དང་རྗེས་
སུ་མཐུན་པའི་རྣམ་མཁྱེན་གྱི་ཤེས་རྣམ་ཡིན་པའི་ཕྱིར་ཟེར་ན་མ་ཁྱབ། དེར་ཐལ། དེའི་རྒྱུད་
ཀྱི་ལམ་ཤེས་ཀྱི་རྣམ་པ་སོ་བཞིའི་ནང་ཚན་ཡིན་པའི་ཕྱིར།
༼ རང་ལུགས་ལ་མཚན་ཉིད་དབྱེ་བ་ས་མཚམས་སོགས་བཤད་པ།༽
དེས་ན། རང་ལུགས་ལ། མཚན་ཉིད། དབྱེ་བ། ས་མཚམས། བྱང་སེམས་འཕགས་
པས་ཉན་ཐོས་ཀྱི་ལམ་ཤེས་པར་བྱེད་པའི་ཚུལ་ལོ། །དང་པོ་ནི། སེམས་བསྐྱེད་བསྔོ་བ་སྟོང་
ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་གདུལ་བྱ་ཉན་ཐོས་ཀྱི་རིགས་ཅན།
རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་
འཕགས་པའི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད། གཉིས་པ་

སྐབས་གཉིས་པའི་སྤྱི་དོན
ནི༑ དེ་ལ་བྱང་སེམས་འཕགས་པའི་རྒྱུད་ཀྱི་དེ་དང༌། སངས་རྒྱས་འཕགས་པའི་རྒྱུད་ཀྱི་དེ་
གཉིས་སུ་ཡོད། གསུམ་པ་ནི། ཐེག་ཆེན་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད།
བཞི་པ་ནི། བྱང་སེམས་འཕགས་པས་ཉན་ཐོས་ཀྱི་ལམ་ཤེས་པར་བྱེད་པའི་ཚུལ་ཡོད་དེ།
དེས་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་ཉིད་རང་རྒྱུད་ལ་བསྐྱེད་པའི་
སྒོ་ནས་སྦྱོར་བའི་དུས་སུ་སེམས་བསྐྱེད། དངོས་གཞིའི་དུས་སུ་དེ་དག་གི་ངོ་བོ་བདེན་པར་མི་
དམིགས་པར་རྟོགས་པ་དང༌། མཇུག་ཏུ་བསྔོ་བ་སྟེ་ཁྱད་ཆོས་གསུམ་ལྡན་དུ་ཤེས་པར་བྱེད་
པའི་ཕྱིར། གཞུང་དོན་ནི། བྱང་སེམས་འཕགས་པས་སེམས་བསྐྱེད་བསྔོ་བ་སྟོང་ཉིད་རྟོགས་
པའི་ཤེས་རབ་གསུམ་གྱིས་ཟིན་པའི་སྒོ་ནས་མི་རྟགས་སོགས་བཅུ་དྲུག་མངོན་སུམ་དུ་རྟོགས་
པའི་ཡེ་ཤེས་བསྒོམ་པ་ཆོས་ཅན། དགོས་པ་ཡོད་དེ། གདུལ་བྱ་ཉན་ཐོས་ཀྱི་རིགས་ཅན་རྗེས་
སུ་གཟུང་བར་བྱ་བའི་ཆེད་ཡིན་པའི་ཕྱིར། ཁོ་ན་རེ། བྱང་སེམས་འཕགས་པའི་རྒྱུད་ཀྱི་སྟོང་
ཉིད་མངོན་སུམ་དུ་རྟོགས་པའི་ཤེས་རབ་ཆོས་ཅན། ཉན་ཐོས་ལམ་ཤེས་པའི་ལམ་ཤེས་ཡིན་
པར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ དེ་གདུལ་བྱ་ཉན་ཐོས་ཀྱི་རིགས་ཅན་
རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཕྱིར། དེ་
གདུལ་བྱ་རིགས་ཅན་གསུམ་ཀ་རྗེས་སུ་གཟུང་བའི་ཕྱིར་དུ་ཤེས་པ་བྱ་བའི་མངོན་རྟོགས་ཀྱི་
རིགས་སུ་གནས་པའི་ཕྱིར་ན་མ་ཁྱབ། དེར་ཐལ། རྫོགས་བྱང་སྒྲུབ་པའི་ཐབས་སུ་ཤེས་པར་
བྱ་བའི་མངོན་རྟོགས་ཀྱི་རིགས་སུ་གནས་པའི་ཕྱིར་ཞེས་ཟེར།
༼ དེའི་རྒྱུ་ངེས་འབྱེད་ཆ་མཐུན་བཤད་པ།༽
༈ གཉིས་པ་དེའི་རྒྱུ་ངེས་འབྱེད་ཆ་མཐུན་འཆད་པ་ལ། མདོ་ལས་གསུངས་ཚུལ་དང༌
བསྟན་བཅོས་ཀྱི་འགྲེལ་ཚུལ་གཉིས་ལས། དང་པོ་ནི། དེ་ནས་བཅོམ་ལྡན་འདས་ཀྱི་ཚེ་དང་
ལྡན་པ་རབ་འབྱོར་ལ་བཀའ་སྩལ་པ། རབ་འབྱོར་ལེགས་སོ་ལེགས་སོ། །དེ་ལྟར་བྱང་ཆེན་
རྣམས་ལ་ཤེས་ཕྱིན་སྟོན་ཅིང་སྤྲོ་བ་བསྐྱེད་པ་རབ་འབྱོར་ཁྱོད་ཀྱང་ལེགས་སོ། །རབ་འབྱོར་

46
རྗེ་བཙུན་ཆོས་ཀྱི་རྒྱལ་མཚན་གྱི་གསུང
གྱིས་གསོལ་བ་བཅོམ་ལྡན་འདས་བདག་ཅག་གིས་ནི་བཀའ་དྲིན་དྲན་པར་བགྱིས་ཏེ། །བཀའ་
དྲིན་མི་དྲན་པར་མི་བགྱིའོ། །དེ་ནི་འདི་ལྟར་བཅོམ་ལྡན་འདས་སྔོན་བྱང་ཆུབ་སེམས་དཔའི་
སྤྱད་པ་སྤྱོད་པའི་ཚེ་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམས་ཀྱིས་དྲུང་ན་གནས་པའི་ཉན་ཐོས་དེ་དག་གིས་ཕ་རོལ་ཏུ་ཕྱིན་པ་དྲུག་ལས་
གདམས་པ། ཞེས་སོགས་གསུངས་པའི་ཕྱིར། གཉིས་པ་ལ། མཚམས་སྦྱར་བ་དང༌
རྩ་བ་དང༌། འགྲེལ་པ་གསུམ་ལས། དང་པོ་ནི། འོ་ན། ཉན་ཐོས་ཀྱི་ལམ་ཤེས་པའི་ལམ་
ཤེས་ཀྱི་འོག་ཏུ་དེའི་རྒྱུ་ངེས་འབྱེད་ཆ་མཐུན་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་
ཡོད་དེ། བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཉན་ཐོས་ཀྱི་
ལམ་ཤེས་པའི་ལམ་ཤེས་དེ་ཐོབ་པ་ལ། དེའི་རྒྱུ་ངེས་འབྱེད་ཆ་འཐུན་ཐོབ་པ་སྔོན་དུ་འགྲོ་
དགོས་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་མཚམས་སྦྱོར་པ་ལ། བདེན་པ་
བཞི་ཡོངས་སུ་ཤེས་པ་ནི་ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་བ་ཅན་
ཡིན་པས་ལམ་བརྗོད་ནས་ངེས་པར་འབྱེད་པའི་ཆ་དང་མཐུན་པ། ཞེས་གསུངས། གཉིས་པ་
་ངེས་ནི༑ མདོ་འདིའི་དོན་འཆད་པའི་སྒོ་ནས་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེ
འབྱེད་ཆ་མཐུན་བཞི་སྟོན་པ་ལ། འཕགས་པ་ཉན་ཐོས་ལམ་ལ་ནི། །ཞེས་སོགས་གསུངས།
གསུམ་པ་ནི། གཟུགས་ལ་སོགས་པའི་ཕུང་པོ་དང་རང་གི་ངོ་བོ་ཉིད་ཀྱི་ཞེས་སོགས་གསུངས།
དེ་ཡང༌། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་དེ་ལ། དྲོད།
རྩེ་མོ། བཟོད་པ། ཆོས་མཆོག་བཞི་ཡོད་པའི་དང་པོ་དེ་སྟོན་པ་ལ་ཀོའུ་ཤི་ཀ་གཟུགས་ནི་
གཟུགས་ཀྱིས་སྟོང་ངོ། །ཀོའུ་ཤི་ཀ་ཚོར་བ་དང༌། འདུ་ཤེས་དང༌། འདུ་བྱེད་དང༌། རྣམ་
པར་ཤེས་པ་ནི་རྣམ་པར་ཤེས་པས་སྟོང་ངོ། །བྱང་ཆུབ་སེམས་དཔའ་ནི་བྱང་ཆུབ་སེམས་
དཔས་སྟོང་ངོ། །ཀོའུ་ཤི་ཀ་གཟུགས་ཀྱི་སྟོང་བ་ཉིད་གང་ཡིན་པ་དང༌། ཚོར་བ་དང༌། འདུ་
ཤེས་དང༌། འདུ་བྱེད་རྣམས་དང༌། རྣམ་པར་ཤེས་པའི་སྟོང་པ་ཉིད་གང་ཡིན་པ་དང༌། བྱང་
ཆུབ་སེམས་དཔའི་སྟོང་པ་ཉིད་གང་ཡིན་པ་དེ་ལ་གཉིས་སུ་མེད་ཅིང་གཉིས་སུ་བྱར་མེད་

སྐབས་གཉིས་པའི་སྤྱི་དོན།
དོ༑ ༑ཞེས་སོགས་གསུངས། དེའི་དོན་འཆད་པ་ལ། འཕགས་པ་ཉན་ཐོས་ལམ་ལ་ནི།
་གཟུགས་ལ་སོགས་པ་སྟོང་པའི་ཕྱིར། སྟོང་པ་ཉིད་རྣམས་དབྱེར་མེད་པས། །དྲོ་བ། ཞེས་
དང་༑ གཟུགས་ལ་སོགས་པའི་ཕུང་པོ་རང་རང་གི་ངོ་བོ་ཉིད་ཀྱིས་སྟོང་པའི་ཕྱིར་སྟོང་པ་ཉིད་
རྣམས་ཕན་ཚུན་ཐ་དད་པ་མེད་པ་དང༌། ཞེས་གསུངས། གཉིས་པ་དེ་སྟོན་པ་ལ། དེ་ནས་
ལྷ་རྣམས་ཀྱི་དབང་པོ་བརྒྱ་བྱིན་གྱིས་གནས་བརྟེན་རབ་འབྱོར་ལ་འདི་སྐད་ཅེས་སྨྲས་
སོ༑ ༑བཙུན་པ་རབ་འབྱོར་ཇི་ལྟར་ན་བྱང་ཆེན་ཤེར་ཕྱིན་ལ་གནས་པར་མི་བྱ། རབ་འབྱོར་
གྱིས་སྨྲས་པ་ཀོའུ་ཤི་ཀ་འདི་ལ་བྱང་ཆེན་དམིགས་པའི་ཚུལ་གྱིས་གཟུགས་ལ་གནས་པར་མི་
བྱའོ༑ ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པ་ལ་གནས་པར་མི་
བྱའོ༑ ༑ཞེས་སོགས་གསུངས། དེའི་དོན་འཆད་པ་ལ། དེ་དག་མི་དམིགས་པས། རྩེ་མོར་
གྱུར་པ་དག་ཏུ་འདོད། ཅེས་དང༌། གཟུགས་ལ་སོགས་པ་སྔ་མ་བཞིན་དུ་མི་དམིགས་པ་
དང་༑ ཞེས་གསུངས། གསུམ་པ་དེ་སྟོན་པ་ལ། དམིགས་པའི་ཚུལ་གྱིས་གཟུགས་རྟག་
ཅེས་བྱ་བར་གནས་པར་མི་བྱའོ། །ཞེས་སོགས་གསུངས། དེའི་དོན་འཆད་པ་ལ། དེ་ལ་
རྟག་ལ་སོགས་ཚུལ་གྱིས། །གནས་པ་བཀག་པས་བཟོད་པ་རྣམས། ཞེས་དང་དེ་བཞིན་དུ་
གཟུགས་ལ་སོགས་པ་ལ་རྟག་པའང་མ་ཡིན་མི་རྟག་པ་ཡང་མ་ཡིན་ནོ། །ཞེས་དམིགས་པའི་
ཚུལ་གྱིས་གནས་པ་བཀག་བ་དང༌། ཞེས་གསུངས། བཞི་པ་དེ་སྟོན་པ་ལ། ཀོའུ་ཤོ་ཀ་
གཞན་ཡང་བྱང་ཆེན་ས་དང་པོ་ལ་དམིགས་པའི་ཚུལ་གྱིས་གནས་པར་མི་བྱའོ། །ཞེས་པ་ནས།
ཚེ་དང་ལྡན་པ་ཤཱ་རིའི་བུ་དེ་ལྟར་བྱང་ཆེན་ཤེར་ཕྱིན་ལ་གནས་པར་བྱ་སྟེ། གནས་པ་མེད་
པའི་ཚུལ་གྱིས་གནས་པར་འགྱུར་རོ། །ཞེས་པའི་བར་གསུངས། དེའི་དོན་འཆད་པ་ལ།
ས་བཅུ་དག་ལས་བརྩམས་ནས་ནི། །མི་གནས་རྒྱས་པར་བསྟན་པ་ཡིས། །ཆོས་ཀྱི་མཆོག་ཏུ་
འགྱུར་བཤད་དེ། །ཅིའི་ཕྱིར་ཞེ་ན་སངས་རྒྱས་ཀྱིས། །མཁྱེན་ནས་ཆོས་རྣམས་མ་གཟིགས་
ཕྱིར༑ ༑ཞེས་དང༌། །གང་གི་ཕྱིར་དེ་བཞིན་གཤེགས་པས་བྱང་ཆུབ་མངོན་པར་རྫོགས་པར་
སངས་རྒྱས་ནས་ཆོས་རྣམས་མ་གཟིགས་པ་ཞེས་བྱ་བ་ཚད་མའི་སྐྱེས་བུ་མི་དམིགས་པའི་

48
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
གཏན་ཚིགས་ཀྱི་འཐད་པས། ས་རབ་ཏུ་དགའ་བ་ལ་སོགས་པ་ལ་མི་གནས་པ་རྒྱས་པར་ཇི་
སྐད་དུ་བསྟན་པ་ཞེས་བྱ་བའི་རྣམ་པ་དེ་རྣམས་ཀྱིས་གོ་རིམས་བཞིན་དུ་བདེན་པའི་དམིགས་པ་
ལ་ངེས་པར་འབྱེད་པའི་ཆ་དང་མཐུན་པ་སྐྱེའོ། །ཞེས་བྱ་བ་ཡིན་ནོ། །ཞེས་གསུངས།
གཞུང་དོན་ནི། ཉན་ཐོས་ཀྱི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཆོས་ཅན། ཁྱོད་ལ་དུ་མར་
ཡོད་དེ། ཁྱོད་ལ་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་གྱི་སྦྱོར་ལམ་དྲོད་སོགས་
བཞི་ཡོད་པའི་ཕྱིར། དེས་ན། ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་གྱི་དོན་
མངོན་རྟོགས་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་མཚན་
ཉིད༑ དེ་ལ་དབྱེ་ན་བཞིར་ཡོད། ཁོ་ན་རེ། ཉོན་སྒྲིབ་སྤངས་པའི་སྤང་པ་དོན་དུ་གཉེར་བའི་
ཐེག་ཆེན་གྱི་སྦྱོར་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན
དེ་ཆོས་ཅན། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར།
འདོད་མི་ནུས་ཏེ ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པའི་ཕྱིར་ཟེར་ན། བྱང་
སེམས་སྦྱོར་ལམ་པའི་རྒྱུད་ཀྱི་འཁོར་བ་མཐའ་དག་སྡུག་བསྔལ་གྱི་རང་བཞིན་ཅན་དུ་སྒོམ་པའི་
བློ་ཆོས་ཅན། དེར་ཐལ། དེའི་ཕྱིར། དེ་དེར་ཐལ། དེའི་རྒྱུད་ཀྱི་ཐར་པ་དོན་གཉེར་གྱི་བློ་
དེ་ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པའི་ཕྱིར། འདོད་མི་ནུས་ཏེ། དེའི་རྒྱུད་ཀྱི་
འཁོར་བ་མཐའ་དག་སྡུག་བསྔལ་གྱི་རང་བཞིན་ཅན་དུ་རྟོགས་པའི་བློ་དེ་ཉན་ཐོས་ཀྱི་ཤེས་རབ་
ཀྱི་རྟོགས་རིགས་སུ་གནསཔའི་ཕྱིར་ཏེ། དེའི་རྒྱུད་ཀྱི་སྡུག་བསྔལ་བདེན་པ་རྟོགས་པའི་བློ་དེ་
ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཕྱིར་ཏེ། དེའི་རྒྱུད་ཀྱི་བདེན་བཞི་མི་
རྟག་སོགས་བཅུ་དྲུག་རྟོགས་པའི་བློ་དེ་དེར་གནས་པའི་ཕྱིར། ཁོ་ན་རེ། བྱང་སེམས་སྦྱོར་
ལམ་པའི་རྒྱུད་ཀྱི་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར་ཏེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་གང་ཞིག ངེས་འབྱེད་ཆ་
མཐུན་ཡིན་པའི་ཕྱིར་ན་མ་ཁྱབ། རྣམ་མཁྱེན་ཆོས་ཅན ཉན་ཐོས་ཀྱི་ལམ་ཤེས་པའི་ལམ་
ཤེས་ཡིན་པར་ཐལ། ཉན་ཐོས་ཀྱི་ལམ་ཤེས་པ་གང་ཞིག ལམ་ཤེས་ཡིན་པའི་ཕྱིར། ཁྱབ་

49
སྐབས་གཉིས་པའི་སྤྱི་དོན།
པ་འགྲིག ཁོ་ན་རེ། དེ་ཆོས་ཅན། དེར་ཐལ། འཕགས་པ་ཉན་ཐོས་ལམ་ལ་ནི། ཞེས་
སོགས་ཀྱི་སྐབས་ནས་དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་ཡིན་པའི་ཕྱིར
ཁྱབ་སྟེ། གཞུང་དེས་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་བསྟན་
པའི་ཕྱིར་ན་མ་ཁྱབ་པོ།།
༼ རང་རྒྱལ་གྱི་ལམ་ཤེས་པའི་ལམ་ཤེས་འཆད་པ་ལ་བགྲོད་པ་པོ་རྟེན་གྱི་ཁྱད་
པར། ༽
གཉིས་པ་རང་རྒྱལ་གྱི་ལམ་ཤེས་པའི་ལམ་ཤེས་འཆད་པ་ལ། བགྲོད་པ་པོ་རྟེན་གྱི་ཁྱད་པར་
དང་༑ བགྲོད་པར་བྱ་བ་ལམ་གྱི་ངོ་བོ་དང༌། དེའི་རྒྱུ་ངེས་འབྱེད་ཆ་མཐུན་དང་གསུམ་ལས།
དང་པོ་ལ། ཁྱད་པར་དངོས་དང༌། རྩོད་པ་སྤོང་བའོ། །དང་པོ་ལ། མཚམས་སྦྱར་བ་
དང་༑ རྩ་བ་དང༌། འགྲེལ་པ་གསུམ་ལས། དང་པོ་ནི། ལུས་རྣམ་གཞག་གི་གོ་རིམ་དང་
བསྟུན་ན་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་འཇུག་དེ་མ་ཐག་ཏུ་རང་རྒྱལ་གྱི་ལམ་ཤེས་
པའི་ལམ་ཤེས་འཆད་རིགས་པ་ལ། དེ་ལྟར་མི་འཆད་པར་རང་རྒྱལ་གྱི་ལམ་གྱི་ཁྱད་པར་
འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། ཉན་ཐོས་ཀྱི་ལམ་དང་རང་རྒྱལ་གྱི་
ལམ་གཉིས་ལ་ཁྱད་པར་ཡོད་དམ་མེད། མེད་ན་ལོགས་སུ་འཆད་མི་རིགས་པར་འགྱུར་ལ།
ཡོད་ན་ཁྱད་པར་དེ་ཇི་ལྟ་བུ་ཞེ་ན། དེ་ཉན་ཐོས་ཀྱི་ལམ་ལས་ཁྱད་པར་དུ་མའི་སྒོ་ནས་ཁྱད་
པར་དུ་འཕགས་པའི་ཕྱིར། ཞེས་མཚམས་སྦྱོར་བ་ལ། ཉན་ཐོས་ཀྱི་ལམ་གྱི་མཇུག་ཐོགས་
སུ་རང་སངས་རྒྱས་ཀྱི་ལམ་བརྗོད་པར་རིགས་མོད་ཀྱི། ཉན་ཐོས་རྣམས་ལས་དེ་དག་ཇི་ལྟར་
ཁྱད་པར་དུ་འཕགས་ན་གང་གིས་ན་དེ་དག་གི་ལམ་གཞན་ཡིན་སྙམ་པའི་དོགས་པ་བསུ་བར་
རེ་ཞིག་ཁྱད་ཞུགས་པ་ཉིད་སྒྲུབ་པ། ཞེས་གསུངས། །གཉིས་པ་ལ། མདོ་ལས་གསུངས་
ཚུལ་དང༌། དེ་ཉིད་རྩ་བས་འཆད་ཚུལ་གཉིས་ལས། དང་པོ་ནི། གོང་དུ་སྦྱོར་ལམ་གྱི་
སྐབས་སུ་ཆོས་རྣམས་ལ་གནས་པ་དང་མི་གནས་པ་དང་བྲལ་བ་ཡུམ་ལ་གནས་པར་གསུངས་

50
རྗེ་བཙུན་ཆོས་ཀྱི་རྒྱལ་མཚན་གྱི་གསུང
པ་ལས་འཕྲོས་ཏེ། དེ་ནས་ཡངའཁོར་དེ་རྣམས་ལས་ལྷའི་བུ་ཁ་ཅིག་འདི་སྙམ་དུ་སེམས་པར་
གྱུར་ཏེ་གང་གནོད་སྦྱིན་རྣམས་ཀྱི་སྐད་དང༌། ཞེས་སོགས་ཀྱིས་འཆད། གཉིས་པ་ལ།
མདོ་དེ་དག་གི་དོན་འཆད་པ་ལ། རང་བྱུང་བདག་ཉིད་རྟོགས་པའི་ཕྱིར། ཞེས་སོགས་
གསུངས༑ གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། ལུང་ལས། ཉན་ཐོས་
རྣམས་ནི་གཞན་གྱི་བསྟན་པ་ལ་བལྟོས་ནས་ཞེས་སོགས་གསུངས། འདི་ལ་ཡང་ལམ་བགྲོད་
པའི་ཁྱད་པར་དང༌། ཆོས་སྟོན་པའི་ཁྱད་པར་གཉིས་ལས། དང་པོ་དེ་སྟོན་པ་ལ། མདོ་
ལས༑ དེ་ནས་ཡང་འཁོར་དེ་རྣམས་ལས། ལྷའི་བུ་ཁ་ཅིག་འདི་སྙམ་དུ་སེམས་པར་གྱུར་ཏེ་
གང་གནོད་སྦྱིན་རྣམས་ཀྱི་སྐད་དང༌། གནོད་སྦྱིན་རྣམས་ཀྱིས་ཚིག་དང༌། གནོད་སྦྱིན་རྣམས་
ཀྱིས་སྨྲས་པ་དང༌། གནོད་སྦྱིན་རྣམས་ཀྱིས་བསྙད་པར་གྱུར་པ་གང་ཡིན་པ་དེ་དག་ནི་སྨྲས་
པར་གྱུར་ན་ཤེས་པར་རུང་གི། འཕགས་པ་རབ་འབྱོར་གྱིས་ཤེར་ཕྱིར་འཆད་པ་དང༌། རབ་
ཏུ་བརྗོད་པ་དང༌། སྟོན་པ་དང༌། ཉེ་བར་སྟོན་པ་ནི་ཤེས་པར་མི་རུང་ངོ་སྙམ་པ་དང༌། དེ་
ནས་འཕགས་པར་རབ་འབྱོར་གྱིས་ལྷའི་བུ་དེ་དག་གི་སེམས་ཀྱི་རྟོག་པ་སེམས་ཀྱིས་རིག་ནས།
ལྷའི་བུ་དག་སྨྲས་པར་གྱུར་ན་ཤེས་པར་མི་རུང་ངམ། ལྷའི་བུ་དག་གིས་སྨྲས་པ་ཤེས་པར་མི་
རུང་ངོ། །རབ་འབྱོར་གྱིས་སྨྲས་པ། ལྷའི་བུ་དག་གང་ཡི་གེ་གཅིག་ཀྱང་བརྗོད་དུ་མེད་དེ་
གང་བརྗོད་དུ་མི་རུང་བ་དེ་ནི་ཐོས་པར་མི་རུང་ངོ། །གང་ཐོས་པར་མི་རུང་བ་དེ་ནི་ཤེས་པར་
མི་རུང་ངོ། །ཞེས་གསུངས། དེ་ཡང་མདོ་ཚན་དང་པོ་དེས་ཤེས་པ་ཟབ་པ་དེ་བསྟན་ནས།
ཡི་གེ་གཅིག་ཀྱང་ཞེས་སོགས་ཀྱིས་མ་བརྗོད་པ་ཟབ་པ་དེ་བསྟན། དེའི་དོན་འཆད་པ་ལ།
རང་བྱུང་བདག་ཉིད་རྟོགས་པའི་ཕྱིར། གཞན་གྱིས་བསྟན་ཡང་མི་དགོས་ལ། །ཞེས་དང༌།
ལུང་ལས། ཉན་ཐོས་རྣམས་ནི་གཞན་གྱིས་བསྟན་པ་ལ་བལྟོས་ནས་རང་གི་བྱང་ཆུབ་རྟོགས་
པར་འགྱུར་ལ། གཞན་དག་ཀྱང་བརྗོད་པ་དང་བཅས་པའི་ཆོས་བསྟན་པས་དགེ་བ་ལ་འཇུག་
པར་བྱེད་དོ་ཞེས་འབྱུང་ངོ། །རང་སངས་རྒྱས་རྣམས་ནི་སྔོན་ཐོས་པ་ལ་སོགས་པ་མངོན་པར་
འདུ་བྱས་པས་གཞན་གྱི་བསྟན་པ་ལ་མི་ལྟོས་པར་བདག་ཉིད་ཀྱིས་རང་གི་བྱང་ཆུབ་མངོན་པར་

51
སྐབས་གཉིས་པའི་སྤྱི་དོན།
རྟོགས་པར་འགྱུར་ཏེ། དེའི་ཕྱིར་དེ་དག་ལ་སངས་རྒྱས་ལ་སོགས་པས་བསྟན་མི་དགོས་སོ་
ཞེས་བྱ་བ་ནི་ཁྱད་ཞུགས་པ་ཉིད་གཅིག་ཡིན་ནོ། །ཞེས་གསུངས། གཉིས་པ་ཆོས་སྟོན་པའི་
ཁྱད་པར་སྟོན་པ་ལ། དེ་ནས་ལྷའི་བུ་དེ་དག་འདི་སྙམ་དུ་སེམས་པར་གྱུར་ཏེ། ཀྱེ་མ་གནས་
བརྟན་འཕགས་པ་རབ་འབྱོར་འདི་ནི་ཤེར་ཕྱིན་གསལ་བར་བྱེད་པ་སྟེ། ཟབ་པ་བས་ཀྱང་ཤིན་
ཏུ་ཟབ་པ། ཕྲ་བ་བས་ཀྱང་ཤིན་ཏུ་ཕྲ་བ་སྟོན་པར་བྱེད་པའོ། །ཞེས་གསུངས། དེའི་དོན་
འཆད་པ་ལ། བསེ་རུ་ལྟ་བུའི་ཡེ་ཤེས་ནི། ཟབ་པ་ཉིད་དུ་མངོན་པར་བརྗོད། །ཅེས་དང༌
སྒྲར་བརྗོད་པའི་ཆོས་བསྟན་པའི་སྒོ་ནས་ཉན་པ་པོ་རྣམས་ཀྱིས་འཆད་པ་པོའི་ཤེས་པའི་རྩལ་
རྟོགས་པར་བྱེད་ན། དེ་དག་ནི་རང་གི་ཐོབ་པའི་ཡེ་ཤེས་ལ་སོགས་པའི་མཐུས་སྒྲ་མེད་པའི་
ཆོས་བསྟན་པས། གཞན་དག་དགེ་བ་བཅུ་ལ་སོགས་པ་ལ་འཇུག་པར་བྱེད་དེ། དེའི་ཕྱིར་དེ་
དག་གིས་ཡེ་ཤེས་མི་རྟོགས་པ་ཉིད་ནི་ཁྱད་ཞུགས་པ་གཉིས་པ་ཡིན་ནོ། །ཞེས་གསུངས།
དེ་ཡང་མདོ་ཚན་དང་པོའི་དོན་མཉམ་གཞག་ཏུ་བརྗོད་པའི་ཡུལ་མ་ཡིན་པའི་དོན་རྟོགས་པ་ནི་
ཤེས་བ་ཟབ་པ་སྟེ་རང་ལ་གཞན་གྱིས་བསྟན་མི་དགོས་པ་དང༌། གཉིས་པའི་དོན་རྗེས་ཐོབ་ཏུ་
ངག་གི་འབྲས་རྟགས་ལས་གཞན་གྱིས་མི་རྟོགས་པ་ནི་མ་བརྗོད་པ་ཟབ་པ་སྟེ། རྩ་བའི་ཡང་
པ་པ་རང་གིས་གཞན་ལ་བསྟན་མི་དགོས་པའོ །ཟབ་པ་དེ་གཉིས་དང་ལྡན་པའི་
སྒྲས་བསྡུས་པ་ར
བསེ་རུ་ལྟ་བུའི་རང་རྒྱལ་གྱི་ཡེ་ཤེས་ནི་ཟབ་པ་ཡིན་ནོ། །མདོ་ཚན་གསུམ་པའི་དོན་ནི། ཟབ་
པ་ནི་ཉན་ཐོས་ཀྱི་ཡེ་ཤེས་ཡིན་ཏེ། གཞན་གྱིས་བསྟན་པའི་སྒྲ་ལས་བདེན་བཞི་རྣམ་པ་བཅུ་
དྲུག་རྟོགས་པའི་ཕྱིར། དེ་བས་ཟབ་པ་ནི་རང་རྒྱལ་གྱི་ཡེ་ཤེས་ལ་བྱ་སྟེ། རང་གི་རྟོགས་པའི་
རྐྱེན་འདི་ཙམ་གྱིས་ཁྱད་པར་དུ་བྱས་པའི་ཕྱིར། ཕྲ་བ་ནི་ཉན་ཐོས་ཀྱི་ཡེ་ཤེས་ལ་བྱ་སྟེ། ཉོན་
སྒྲིབ་ཙམ་སྤངས་པའི་འབྲས་བུ་ཉིད་ཡིན་པའི་ཕྱིར། དེ་བས་ཕྲ་བ་ནི་རང་རྒྱལ་དགྲ་བཅོམ་པའི་
ཡེ་ཤེས་ལ་བྱ་སྟེ། གཟུགས་ཕྱི་རོལ་དོན་དུ་འཛིན་པའི་རྟོགས་པ་སྤངས་པའི་ཕྱིར། བརྒྱད་
སྟོང་པར། རིང་བ་བས་ཀྱང་ཆེས་རིང་བ། །ཞེས་འབྱུང་བས། དེ་ལ་རིང་བ་ནི་མུ་སྟེགས་
ཀྱི་སྤྱོད་ཡུལ་དུ་མ་གྱུར་པའི་ཕྱིར་ཉན་ཐོས་ཀྱི་ཡེ་ཤེས་དང༌། དེ་ལས་ཆེས་རིང་བ་ནི་ཉན་ཐོས་

52
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཀྱི་ཡུལ་མ་ཡིན་པས་རང་རྒྱལ་གྱི་ཡེ་ཤེས་སོ། །
༼སྤྱིའི་དོན་ལ་རིགས་ཀྱི་ཁྱད་པར་སོགས་བདུན་བཤད་པ། ༽
འདིའི་སྐབས་སུ། སྤྱི་དོན་དང༌། གཞུང་དོན་གཉིས་ལས། དང་པོ་ལ། རིགས་ཀྱི་ཁྱད་
པར་དང༌། ལམ་བགྲོད་པའི་ཁྱད་པར་དང༌། ཡང་དག་པར་འགྲུབ་པའི་ཁྱད་པར། ཚོགས་
གསོག་ཚུལ་གྱི་ཁྱད་པར། གནས་པའི་ཁྱད་པར། རྒྱུ་བའི་ཁྱད་པར། སྒྲ་བཤད་པ་དང་
བདུན་ལས། དང་པོ་ནི། བསེ་རུ་ལྟ་བུའི་རང་རྒྱལ་ཆོས་ཅན། ཁྱད་པར་གསུམ་དང་ལྡན་ཏེ།
ཉོན་མོངས་ཤས་ཆུང་བས་འདུ་འཛིལ་མི་དགའ་བར་རང་ཉིད་གཅིག་པུ་ལ་དགའ་བ་དང༌།
བྱང་ཆུབ་སེམས་དཔའ་ལ་བལྟོས་ཏེ་སྙིང་རྗེ་ཆུང་པས་གཞན་དོན་རྒྱ་ཆེན་པོ་ལ་མི་འཇུག་པར་
སེམས་ལས་ཆུང་ངུར་གནས་པ་དང༌དབང་པོ་འབྲིང་དུ་གྱུར་ཅིང་ང་རྒྱལ་སྤྱོད་པ་ཅན་ཏེ་སློབ་
དཔོན་གཞན་ལ་ལྟོས་མེད་དུ་རང་གི་བྱང་ཆུབ་མངོན་དུ་བྱེད་པའི་ཁྱད་ཆོས་གསུམ་དང་ལྡན་
པའི་ཕྱིར། གཉིས་པ་ནི། བསེ་རུ་ལྟ་བུའི་རང་རྒྱལ་གྱི་ལམ་ལ་སློབ་ཚུལ་ཡོད་དེ། རང་
སངས་རྒྱས་ཀྱི་རིགས་ལ་གནས་ནས་བསྐལ་བ་བརྒྱར་སངས་རྒྱས་འབྱུང་བ་མཉེས་པར་བྱས་
ནས༑ རང་བྱང་ཆུབ་ཏུ་རྒྱུད་སྨིན་པར་བྱེད་ཅིང༌། ཕྱིས་རང་གི་བྱང་ཆུབ་ཐོབ་པར་བྱ་བའི་
ཕྱིར་མཁས་པར་བྱ་བའི་དངོས་པོ་དྲུག་ལ་མཁས་པར་བྱེད་པའི་ཕྱིར། དངོས་པོ་དྲུག་ཡོད་དེ།
ཕུང་པོ་དང༌། ཁམས་དང༌། སྐྱེ་མཆེད་དང༌། རྟེན་འབྲེལ་དང༌། གནས་དང་གནས་མ་
ཡིན་པ་དང༌། བདེན་པ་ལ་མཁས་པ་རྣམས་སུ་ཡོད་པའི་ཕྱིར། སྦྱོར་བ་སྔོན་དུ་བཏང་ལ་
འབྲས་བུ་སྔོན་དུ་མ་བཏང་བའི་ཚོགས་སྤྱོད་ཀྱི་རང་རྒྱལ་གྱི་ལམ་ལ་སློབ་ཚུལ་ཡོད་དེ།
སངས་རྒྱས་འབྱུང་བ་མཉེས་པར་བྱས་ཤིང༌། སྐྱེས་བུ་དམ་པ་ལ་བརྟེན་ནས་ཆོས་ཉན་པ་དང་
ཚུལ་བཞིན་ཡིད་ལ་བྱས་པ་ལ་བརྟེན་ནས། སྔོན་མངོན་དུ་མ་བྱས་པའི་སྦྱོར་ལམ་དང་པོ་
གསུམ་རང་རྒྱུད་ལ་སྐྱེད་པར་བྱེད་ཅིང་ཆོས་མངོན་པར་རྟོགས་པའམ། དགེ་སྦྱོང་ཚུལ་གྱི་
འབྲས་བུ་ཚེ་དེ་ལ་མངོན་དུ་བྱེད་མི་ནུས་པས། ཕྱིས་དེ་ཉིད་ཐོབ་པར་བྱ་བའི་ཕྱིར་མཁས་པར་

53
སྐབས་གཉིས་པའི་སྤྱི་དོན
བྱ་བའི་དངོས་པོ་དྲུག་ལ་མཁས་པར་བྱེད་པའི་ཕྱིར། སྦྱོར་བ་དང་འབྲས་བུ་གཉིས་ཀ་སྔོན་དུ་
བཏང་བའི་ཚོགས་སྤྱོད་ཀྱི་རང་རྒྱལ་གྱི་ལམ་ལ་སློབ་ཚུལ་ཡོད་དེ། སངས་རྒྱས་འབྱུང་བ་
མཉེས་པར་བྱས་ཤིང༌། སྐྱེས་བུ་དམ་པ་ལ་བརྟེན་ནས་དམ་པའི་ཆོས་ཉན་པ་དང་ཚུལ་བཞིན་
ཡིད་ལ་བྱས་པ་ལ་བརྟེན་ནས་ཆོས་མངོན་པར་རྟོགས་པར་བྱེད་ཅིང་དགེ་སྦྱོང་ཚུལ་གྱི་འབྲས་བུ་
ནི་འཐོབ་ལ་། དགྲ་བཅོམ་པ་ནི་ཐོབ་མི་ནུས་པས། འདས་ལམ་གྱི་སྟོབས་ཀྱིས་ཕྱིས་དེ་ཉིད་
ཐོབ་པར་བྱ་བའི་ཕྱིར་དུ་མཁས་པར་བྱ་བའི་དངོས་པོ་དྲུག་ལ་མཁས་པར་བྱེད་པ་ཡིན་པའི་ཕྱིར
དེ་ཡང་གསུམ་པོ་དེ་རང་རྒྱལ་གྱི་རིགས་ལ་གནས་ནས་སངས་རྒྱས་འབྱུང་བ་མཉེས་པར་བྱས་
ནས་རང་བྱང་ཆུབ ཏུ་རྒྱུད་སྨིན་པར་བྱེད་ཅིངཚོགས་ལམ་མན་ཆད་ཀྱི་རྟོགས་པ་ལ་གནས་ཤིང་
སྲིད་པ་ཐ་མའི་ཚེ་སྦྱོར་ལམ་དྲོད་ནས་རང་བྱང་ཆུབ་ཀྱི་བར་སྟན་ཐོག་གཅིག་ལ་མངོན་དུ་བྱེད་པ་
དང་༑ སྐྱེ་བ་གཅིག་ཐོགས་ཀྱི་ཚེ་བཟོད་པ་འབྲིང་མན་ཆད་ཀྱི་རྟོགས པ་ལ་གནས་ཤིང་དེའི་ཕྱི་
མ་ལ་ལམ་ལྷག་མ་མངོན་དུ་བྱེད་པ་དང༌། དེའི་ཚེ་དགེ་སྦྱོང་ཚུལ་གྱིས་འབྲས་བུ་ལ་གནས་
ཤིང་དེའི་ཕྱི་མ་ལ་ལམ་ལྷག་མ་མངོན་དུ་བྱེད་པར་ཀུན་བཏུས་ལས་བཤད་དོ། །གསུམ་པ་ནི
ལམ་གསུམ་པོ་དེ་ལ་བསླབས་པས་འབྲས་བུ་འགྲུབ་ཚུལ་ལ་གསུམ་ལས། ལམ་དང་པོ་
འགྲུབ་ཚུལ་ཡོད་དེ། སྔར་བཤད་པ་ལྟར་ལམ་བསྒོམས་པ་ལ་བརྟེན་ནས་སངས་རྒྱས་མི་
འབྱུང་བ་ན་སློབ་དཔོན་མེད་པར་བྱང་ཕྱོགས་སོ་བདུན་བསྒོམས་པ་ལ་བརྟེན་ནས་ཆོས་མངོན་
པར་རྟོགས་པར་བྱེད་ཅིང་དགྲ་བཅོམ་པ་ཐོབ་པར་བྱེད་པའི་ཕྱིར། ལམ་ཕྱི་མ་གཉིས་འགྲུབ་
ཚུལ་ཡོད་དེ། སྔར་བཤད་པ་ལྟར་ལམ་བསྒོམས་པ་ལ་བརྟེན་ནས་སངས་རྒྱས་མི་འབྱུང་བ་ན་
སློབ་དཔོན་མེད་པར་བྱང་ཕྱོགས་སོ་བདུན་བསྒོམ་པ་ལ་བརྟེན་ནས་ཆོས་མངོན་པར་རྟོགས་པར་
བྱེད་ཅིང་དགྲ་བཅོམ་པའི་བར་དང༌། །འབྲས་བུ་ལྷག་མ་ནས་དགྲ་བཅོམ་པའི་བར་དུ་རིམ་
བཞིན་ཐོབ་པར་བྱེད་པའི་ཕྱིར་རོ། །བཞི་པ་ནི། བསེ་རུ་ལྟ་བུའི་རང་རྒྱལ་གྱིས་ཚོགས་
གསོག་ཚུལ་གྱི་ཁྱད་པར་ཡོད་དེ། དེས་བསྐལ་ཆེན་བརྒྱར་ཚོགས་གསོག་དགོས་པའི་ཕྱིར་ཏེ།
མཛོད་ལས། བསེ་རུ་བསྐལ་པ་བརྒྱ་ཡི་རྒྱུས་། །ཞེས་དང༌། དེའི་འགྲེལ་བར། བསྐལ་བ་

54
རྗེ་བཙུན་ཆོས་ཀྱི་རྒྱལ་མཚན་གྱི་གསུང
ཆེན་པོ་བརྒྱར་བྱང་ཆུབ་ཀྱི་ཚོགས་དག་ལ་སྤྱད་པས་བསེ་རུ་ལྟ་བུར་འགྱུར་རོ། །ཞེས་
གསུངས་པའི་ཕྱིར། ཁ་ཅིག བསེ་རུ་ལྟ་བུའི་རང་རྒྱལ་གྱིས་བསྐལ་ཆེན་བརྒྱར་ཚོགས་
གསོག་དགོས་པ་དང༌། ཚོགས་སྤྱོད་ཆེན་པོས་བསྐལ་ཆེན་བརྒྱའི་སུམ་ཉིས་དང༌། ཚོགས་
སྤྱོད་ཆུང་ངུའི་རང་རྒྱལ་གྱིས་བསྐལ་ཆེན་བརྒྱའི་སུམ་གཅིག་ལ་ཚོགས་གསོག་དགོས་ཟེར་བ་
ལ༑ ལེགས་བཤད་གསེར་གྱི་འཕྲེང་བར། དེ་བཀག་ནས། རང་རྒྱལ་གསུམ་ཚོགས་
གསོག་ཚུལ་དུས་མཚུངས་པར་བཤད་ཀྱང༌། །ཚོགས་སྤྱོད་ཀྱི་རང་རྒྱལ་ལ་མཐའ་གཅིག་ཏུ་མ་
ངེས་ཏེ ཚེ་ཕྱི་མ་དེ་ཉིད་ལ་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་
སྤང་བྱ་ཅིག་ཆར་བའི་རྒྱུན་ཞུགས་ཡོད་པའི་ཕྱིར་ཏེ། ཀུན་བཏུས་ལས། སངས་རྒྱས་འབྱུང་
བ་མེད་ན་རང་རྒྱལ་བར་འགྱུར་རོ། །ཞེས་གསུངས་པའི་ཕྱིར། ཁ་ཅིག །ཉན་ཐོས་དགྲ་
བཅོམ་པ་རང་རྒྱལ་ལམ་དུ་འཇུག་པ་ཡོད་ཟེར་བ་མི་འཐད་དེ། རྩ་བ་ཤེས་རབ་ལས། རྫོགས་
སངས་རྒྱས་རྣམས་མ་བྱུང་ཞིང༌། ཉན་ཐོས་རྣམས་ཀྱང་ཟད་པ་ན། རང་སངས་རྒྱས་ཀྱི་ཡེ་
ཤེས་ནི། །རྟེན་པ་མེད་པར་རབ་ཏུ་སྐྱེ། །ཞེས་གསུངས་པ་མི་འཐད་པར་ཐལ། ཉན་ཐོས་
དགྲ་བཅོམ་པ་ཚེ་དེ་ལ་རང་རྒྱལ་ལམ་དུ་འཇུག་པ་ཡོད་པའི་ཕྱིར་ཏེ། དེ་དེར་འཇུག་པ་ཡོད་པ་
གང་ཞིག དེ་ཚེ་འཕོས་ནས་དེར་འཇུག་པ་མེད་པའི་ཕྱིར་ཏེ། ཉན་ཐོས་དགྲ་བཅོམ་པ་ལས་
ཉོན་གྱི་དབང་གིས་འཁོར་བར་སྐྱེ་བ་ལེན་པ་མེད་པའི་ཕྱིར། ཁ་ཅིག ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་བསེ་རུ་ལྟ་བུའི་རང་རྒྱལ་ཡོད་ཟེར་བ་མི་འཐད་དེ། ཉན་ཐོས་
ཀྱི་རྟོགས་པ་སྔོན་དུ་སོང་བའི་རང་རྒྱལ་ཡིན་ན། ཚོགས་སྤྱོད་ཀྱི་རང་རྒྱལ་ཡིན་དགོས་པའི་
ཕྱིར་ཏེ། མཛོད་འགྲེལ་ལས། རང་སངས་རྒྱས་ནི་རྣམ་པ་གཉིས་ཏེ། ཚོགས་ཤིང་སྤྱོད་པ་
དང་༑ བསེ་རུ་ལྟ་བུའོ། །དེ་ལ་ཚོགས་ཤིང་སྤྱོད་པ་ནི་ཉན་ཐོས་ཀྱི་རིགས་སུ་གྱུར་པ་སྔོན་དུ་
འགྲོ་བའི་རང་རྒྱལ་བ་རྣམས་སོ། །ཞེས་གསུངས་བའི་ཕྱིར། གཞན་ཡང༌། དེ་མི་འཐད་དེ།
ཉན་ཐོས་དགྲ་བཅོམ་རང་རྒྱལ་ལམ་དུ་འཇུག་པ་མེད་པའི་ཕྱིར་ཏེ། ཕྱིར་མི་འོང་དེར་འཇུག་པ་
མེད་པའི་ཕྱིར་ཏེ། མཛོད་ཀྱི་འགྲེལ་བཤད་ལས། གང་གིས་རྒྱུན་དུ་ཞུགས་པ་དང༌། ཕྱིར་

55
སྐབས་གཉིས་པའི་སྤྱི་དོན།
འོང་བའི་འབྲས་བུ་བསྐྱེད་པ་ལ་བདག་ཉིད་ཀྱིས་འདིར་དགྲ་བཅོམ་པ་ཉིད་ཐོབ་པར་འགྱུར་བ་དེ་
དག་ནི་ཚོགས་ཤིང་སྤྱོད་པ་ཡིན་ལ། ཞེས་གསུངས་པའི་ཕྱིར། ལྔ་པ་ལ། ཐུགས་ཀྱི་གནས་
པ་དང་། སྐུའི་གནས་པ་གཉིས་ལས། དང་པོ་ནི། རང་སངས་རྒྱས་གསུམ་ཀ་ཆོས་ཟབ་མོ་
ལ་མོས་པ་དང༌། རྟེན་འབྲེལ་ཟབ་མོ་ལ་སོ་སོར་རྟོགས་པ་ལྷུར་ལེན་པ་དང༌། རྣམ་ཐར་སྒོ་
གསུམ་ཡིད་ལ་བྱེད་ཅིང་གནས་པ་ཡིན་ནོ། །གཉིས་པ་ནི། བསེ་རུ་ལྟ་བུའི་རང་རྒྱལ་གཅིག་
པུར་གནས་ཤིང༌། ཚོགས་སྤྱོད་ཀྱི་རང་རྒྱལ་གྲོགས་དང་བཅས་ཏེ་གནས་པ་ཡིན་ནོ། །དྲུག་
པ་རང་རྒྱལ་རྣམས་གྲོང་དང་གྲོང་ཁྱེར་དུ་རྒྱུ་ཞིང་གནས་པའི་ཚེ། ལུས་ཤིན་ཏུ་བསྲུང་བ་དང༌
དབང་པོ་རྣམས་ཤིན་ཏུ་བསྡམས་པ་དང༌། དྲན་པ་ལ་ཤིན་ཏུ་གནས་ཤིང་གྲོང་ཁྱེར་སོགས་སུ་
བསོད་སྙོམས་ལ་རྒྱུ་ཞིང་རྫུ་འཕྲུལ་བསྟན་ཏེ། གདུལ་བྱ་རྣམས་སྨིན་གྲོལ་ལ་འགོད་པར་མཛད་
དོ༑ ༑བདུན་པ་ལ། སྤྱིའི་སྒྲ་བཤད་ནི། སློབ་དཔོན་གཞན་གྱི་གདམས་ངག་ལ་ལྟོས་མེད་དུ་
རང་ཉིད་གཅིག་པུའི་དོན་དུ་སངས་རྒྱས་པ་སྟེ། དགྲ་བཅོམ་པའི་འབྲས་བུ་ཐོབ་པར་བྱེད་པའི་
རྒྱུ་མཚན་གྱིས་རང་སངས་རྒྱས་ཞེས་བྱ་སྟེ། མདོ་ལས། ལུང་མེད་པར་བདག་གཅིག་པུའི་
ཕྱིར་སངས་རྒྱས་པས་རང་སངས་རྒྱས་ཏེ། ཞེས་གསུངས་པའི་ཕྱིར། བསེ་རུའི་རྭ་ལྟ་བུར་
གཅིག་པུར་གནས་པས་ན། བསེ་རུ་ལྟ་བུ་ཞེས་བྱ་སྟེ། མཛོད་ཀྱི་འགྲེལ་བཤད་ལས། བསེ་
རུ་ལྟ་བུ་ཡིན་ཞེས་བྱ་བ་ནི། ཇི་ལྟར་བསེ་རུ་དག་གཉིས་མེད་པ་དེ་བཞིན་དུ་དེ་དག་ཀྱང་ཁྱིམ་
པ་དང་རབ་ཏུ་བྱུང་བ་རྣམས་དང༌། རང་སངས་རྒྱས་གཞན་དག་དང་མ་འདྲེས་པར་གནས་
པས་ན་བསེ་རུ་ལྟ་བུ་རྣམས་ཞེས་བྱའོ། །ཞེས་གསུངས་པའི་ཕྱིར། གྲོགས་དང་ལྷན་ཅིག་ཏུ་
སྤྱོད་པས་ན། ཚོགས་ཤིང་སྤྱོད་པ་ཞེས་བྱའོ།།

56
རྗེ་བཙུན་ཆོས་ཀྱི་རྒྱལ་མཚན་གྱི་གསུང
༼ གཞུང་དོན་བཤད་པ།༽
གཉིས་པ་གཞུང་དོན་ནི། རང་རྒྱལ་དགྲ་བཅོམ་པ་ཆོས་ཅན། ཉན་ཐོས་ལས་ལམ་བགྲོད་
ཚུལ་གྱི་སྒོ་ནས་ཁྱད་པར་དུ་འཕགས་ཏེ། སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་
ངག་ལ་མི་ལྟོས་པར་འདོད་པའི་རྟེན་ལ་རང་གི་བྱང་ཆུབ་མངོན་དུ་བྱེད་པར་ངེས་པའི་གང་ཟག་
ཡིན་པའི་ཕྱིར། དེ་ཆོས་ཅན། ཉན་ཐོས་ལས་ཆོས་སྟོན་ཚུལ་གྱི་སྒོ་ནས་ཁྱད་པར་དུ་འཕགས་
ཏེ༑ གཙོ་བོར་རང་གི་གདུལ་བྱ་ལ་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པར་བྱེད་
པའི་ཕྱིར། ཁོ་ན་རེ། ཚེ་ཕྱི་མ་དེ་ཉིད་ལ་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་
པར་ངེས་པའི་སྤང་བྱ་ཅིག་ཆར་བའི་རྒྱུན་ཞུགས་ཆོས་ཅན། སྦྱོར་བ་སྔ་མ་ལ་དེར་ཐལ། དེའི་
ཕྱིར༑ སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་འདོད་པའི་རྟེན་
ལ་ཐེག་དམན་གྱི་བྱང་ཆུབ་མངོན་དུ་བྱེད་པར་ངེས་པའི་གང་ཟག་གང་ཞིག ཁྱོད་ཐེག་དམན་
གང་ཟག་ཡིན་པའི་ཕྱིར་ན་མ་ཁྱབ། ཁ་ཅིག བསེ་རུ་ལྟ་བུའི་རང་རྒྱལ་དགྲ་བཅོམ་པ་ཆོས་
ཅན༑ ཉན་ཐོས་ལས་ལམ་བགྲོད་ཚུལ་གྱིསྒོ་ནས་ཁྱད་པར་དུ་འཕགས་ཏེ། སྲིད་པ་ཐ་མའི་ཚེ་
སློབ་དཔོན་གཞན་གྱི་གདམས་ངག་ལ་མི་ལྟོས་པར་རང་གི་བྱང་ཆུབ་མངོན་དུ་བྱེད་པའི་ཕྱིར་
ཟེར་བ་དང༌འདོད་པའི་རྟེན་ལ་རང་གི་བྱང་ཆུབ་མངོན་དུ་བྱས་པའི་ཕྱིར་ཞེས་བསྟན་པ་
གཉིས་ལས། དང་པོ་མི་འཐད་དེ། གཟུགས་མེད་ཀྱི་རྟེན་ཅན་གྱི་ཕྱིར་མི་འོང་གིས་མ་ངེས་
པའི་ཕྱིར། གཉིས་པ་མི་འཐད་དེ། བསེ་རུ་ལྟ་བུའི་རང་རྒྱལ་དགྲ་བཅོམ་པས་སྲིད་པ་ཐ་མའི་
ཚེ་འདོད་པའི་རྟེན་ལ་རང་རྒྱལ་གྱི་བྱང་ཆུབ་མངོན་དུ་མ་བྱས་པའི་ཕྱིར་ཏེ། དེ་སྲིད་པ་ཐ་མའི་
ཚེ་དགྲ་བཅོམ་པ་མ་ཡིན་པའི་ཕྱིར། ཁ་ཅིག །སྲིད་པ་ཐ་མ་པ་ཡིན་ན། །དགྲ་བཅོམ་མ་ཡིན་
དགོས་ཟེར་བ་མི་འཐད་དེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་
རྒྱུན་མཐའ་པ་དེ་དགྲ་བཅོམ་པ་ཡིན་པའི་ཕྱིར། རོང་ཊཱི ཀ་པས། རང་རྒྱལ་སློབ་པ་མེད་
གསུངས་པ་མི་འཐད་དེ། རང་དོན་དུ་ཐེག་དམན་གྱི་མྱང་འདས་དོན་དུ་གཉེར་བའི་རང་རྒྱལ་

57
> སྐབས་གཉིས་པའི་སྤྱི་དོན།
ཡོད་པའི་ཕྱིར། རང་སངས་རྒྱས་ཀྱང་སྟེ་མྱ་ངན་ལས་འདའ་བར་འདོད་པ་རྣམས། ཞེས་
གསུངས་པའི་ཕྱིར་དང༌། ཉན་ཐོས་བསེ་རུ་ལྟ་བུ་དང༌། །བཅས་པ་དག་ལས་ཁྱད་པར་
འཕགས༑ ༑ཞེས་བསེ་རུ་ལྟ་བུའི་རང་རྒྱལ་སྦྱོར་ལམ་པ་ཡོད་པར་བཤད་པའི་ཕྱིར། ཁ་ཅིག།
རང་རྒྱལ་ཡིན་ན། དགེ་སློང་རྣམ་དག་ཡིན་པས་ཁྱབ་ཟེར་བ་མི་འཐད་དེ ལྷག་མེད་མྱང་
འདས་ལ་གནས་པའི་རང་རྒྱལ་དགྲ་བཅོམ་པ་ཡོད་པའི་ཕྱིར། ཁ་ཅིག །དགེ་སློང་དུ་གྱུར་
པའི་རང་རྒྱལ་ཡིན་ན། རང་རྒྱལ་དགྲ་བཅོམ་པ་ཡིན་པས་ཁྱབ་ཟེར་བ་མི་འཐད་དེ། རང་
རྒྱལ་གྱི་རིགས་ཅན་གྱི་ཁྱིམ་པས། ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དུར་ཁྲོད་དུ་ཕྱིན་
ཏེ་རུས་པ་འདི་དག་རྒྱུ་ཅི་ལས་བྱུང་སྙམ་དུ་བསམས་ནས་དེ་མ་རིག་པ་ལས་བྱུང་བར་ཤེས་ཏེ་
རྟེན་འབྲེལ་ཡན་ལག་བཅུ་གཉིས་ལུགས་འབྱུང་ལུགས་ལྡོག་ཏུ་བསྒོམས་པས་རང་རྒྱལ་དགྲ་
བཅོམ་པའི་འབྲས་བུ་འཐོབ་པར་ཚད་ལྡན་གྱི་གཞུང་ལས་གསུངས་པའི་ཕྱིར།
༼ ཁྱད་པར་ལ་རྩོད་པ་སྤོང་བ།༽
༈ གཉིས་པ་ཁྱད་པར་དེ་ལ་རྩོད་པ་སྤོང་བ་ལ། རྩོད་པ་དང༌། ལན་གཉིས་ལས། དང་པོ་
ནི༑ གལ་ཏེ་བསེ་རུ་ལྟ་བུའི་རང་རྒྱལ་གྱིས་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་
པར་བཤད་པ་མི་འཐད་དེ། སྒྲ་མེད་ན་ཆོས་སྟོན་པ་འགལ་བའི་ཕྱིར། ཞེས་ཟེར་བའི་དོགས་
པ་ཁོང་ན་གནས་པ་བསུ་བ་ལ། ཡང་ཇི་ལྟར་སྒྲ་མེད་པར་ཆོས་སྟོན་སྙམ་པའི་དོགས་པ་བསུ་
བར༑ ཞེས་གསུངས། གཉིས་པ་ལ། རྩ་འགྲེལ་གཉིས་ལས། དང་པོ་ནི། སྒྲ་མེད་ཀྱང་
ཆོས་སྟོན་པ་མི་འགལ་ཏེ། བསེ་རུ་ལྟ་བུའི་རང་རྒྱལ་དེས་སྒྲ་མེད་ལུས་ཀྱི་རྣམ་འགྱུར་གྱི་སྒོ་
ནས་ཆོས་བསྟན་པས་རང་གི་གདུལ་བྱ་གང་དང་གང་ལ་རང་རང་གི་མོས་པ་ཇི་ལྟ་ཇི་ལྟར་ཉན་
འདོད་པ་དེ་ལ་བརྗོད་བྱའི་དོན་དེ་དང་དེ་ནི་ཉན་པ་པོའི་ཇི་ལྟར་ཉན་འདོད་པ་དེ་ལྟར་སྣང་བའི་
ཕྱིར༑ ཞེས་བཤད་པ་ལ། གང་གང་དོན་ནི་གང་གང་ལ། །ཞེས་སོགས་གསུངས།
གཉིས་པ་ནི། སྒྲ་མེད་ཀྱང་ཆོས་སྟོན་པ་མི་འགལ་ཏེ། དཔེར་ན་སངས་རྒྱས་བཞིན་ནོ།།

58
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
འདི་ལ་ཡང་རྒྱུ་དུས་སུ་སྨོན་ལམ་འདེབས་ཚུལ་མཚུངས་པ་དང༌། འབྲས་དུས་སུ་སྨོན་ལམ་
འགྲུབ་ཚུལ་མཚུངས་པར་བསྟན་པ་གཉིས། དང་པོ་ནི། སངས་རྒྱས་ཀྱིས་སྒྲ་མེད་དུ་ཆོས་
སྟོན་པའི་རྒྱུ་གང་ཞེ་ན། དེའི་རྒྱུ་ཡོད་དེ། དེའི་རྒྱུར་ཚོགས་བསགས་ཤིང་སྨོན་ལམ་བཏབ་
པའི་ཕྱིར། དེ་ཡང་སྨོན་ལམ་བཏབ་ཚུལ་ཡོད་དེ། སངས་རྒྱས་བཅོམ་ལྡན་འདས་རྣམས་སྔོན་
བྱང་ཆུབ་སེམས་དཔར་གྱུར་པ་ན་བདག་སངས་རྒྱས་སུ་གྱུར་ནས་བརྗོད་པའི་སྒྲ་ལ་ལྟོས་པ་
མེད་པར་ཆོས་སྟོན་ནུས་པར་གྱུར་ཅིག་ཅེས་སྨོན་ལམ་བཏབ་པའི་ཕྱིར། དེ་ལྟར་སྨོན་ལམ་
འདེབས་པའི་རྒྱུ་མཚན་ཡོད་དེ། ཚིག་ཏུ་བརྗོད་པ་ནི་ཡིད་ཕྱི་རོལ་ཏུ་རྣམ་པར་གཡེང་བྱེད་ཡིན་
ལ༑ དེ་ཡང་རྒྱུད་འཁྲུག་པ་སྟེ་མ་ཞི་བར་བྱེད་པས་ཉེས་པ་དེ་མཐོང་ནས་སྨོན་ལམ་བཏབ་པའི་
ཕྱིར༑ དེ་གཡེང་བ་ཡིན་པ་ཡང༌། རྟོག་པས་ངོ་བོ་ལ་རྣམ་པར་མ་བརྟགས་དཔྱོད་པས་ཁྱད་
པར་ལ་རྣམ་པར་མ་དཔྱད་པར་ཚིག་ཏུ་སྨྲ་མི་ནུས་ཏེ། རྟོག་དཔྱོད་དག་ཀུན་སློང་ཡིན་པའི་ཕྱིར།
ཞེས་འཆད་པ་ལ། རྣམ་པར་མ་བརྟགས་རྣམ་པར་མ་དཔྱད་པར་ཚིག་ཏུ་མི་སྨྲ་བས་བརྗོད་པ་
ནི་རྣམ་པར་གཡེང་བ་ཡིན་ལ། དེ་ཡང་རྒྱུད་འཁྲུག་པར་བྱེད་པ་ཡིན་པས། བྱང་ཆུབ་སེམས་
དཔའ་འདི་ལྟར་སངས་རྒྱས་སུ་གྱུར་ནས་བརྗོད་པ་མེད་པར་ཆོས་སྟོན་པར་གྱུར་ཅིག་ཅེས་སྨོན་
ལམ་བཏབ་བོ། །ཞེས་གསུངས། རང་རྒྱལ་གྱི་སྒྲ་མེད་ཀྱང་ཆོས་སྟོན་པ་མི་འགལ་ཏེ།
སྔར་བཞིན་སྨོན་ལམ་འདེབས་ཚུལ་དེ་ལྟར་རང་རྒྱལ་གྱིས་ཀྱང་བཏབ་པ་དེ་བས་ན་སངས་རྒྱས་
དང་རང་རྒྱལ་གཉིས་སྒྲ་མེད་དུ་ཆོས་སྟོན་པའི་རྒྱུ་སྨོན་ལམ་འདེབས་ཚུལ་འདྲ་བའི་ཕྱིར།
ཞེས་འཆད་པ་ལ། དེ་བས་ན་སངས་རྒྱས་དང་འདྲ་བའི་ཕྱིར། ཞེས་གསུངས། གཉིས་པ་
ནི༑ སངས་རྒྱས་ཀྱི་སྔོན་གྱི་སྨོན་ལམ་བཏབ་པའི་མཐུས་སངས་རྒྱས་ཀྱི་གནས་སྐབས་སུ་སྒྲ་
མེད་ཀྱང་གདུལ་བྱའི་རྒྱུད་ལ་ཇི་ལྟར་འདོད་པ་ལྟར་གྱི་ཆོས་སྟོན་པ་ལྟར། རང་རྒྱལ་གྱིས་ཀྱང་
སྔོན་སྒྲ་མེད་དུ་ཆོས་བསྟན་པས་གདུལ་བྱའི་རྒྱུད་ལ་ཇི་ཙམ་འཚམས་པའི་རྟོགས་པ་སྐྱེད་ནུས་
པའི་སྨོན་ལམ་བཏབ་པའི་མཐུས་རང་རྒྱལ་གྱི་བྱང་ཆུབ་ཐོབ་པའི་གནས་སྐབས་སུ་ཡང་གཙོ་
བོར་རང་གི་གདུལ་བྱ་ལ་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་བསྟན་ནས་གདུལ་བྱའི་

59
སྐབས་གཉིས་པའི་སྤྱི་དོན།
རྒྱུད་ལ་ཇི་ཙམ་འཚམས་པའི་རྟོགས་པ་སྐྱེད་པར་བྱེད་པའི་ཕྱིར། ཞེས་འཆད་པ་ལ། སངས་
རྒྱས་དང་འདྲ་བའི་རང་སངས་རྒྱས་ཉིད་ཀྱི་གནས་སྐབས་ན་ཡང་སྨོན་ལམ་ལ་སོགས་པའི་
མཐུས༑ སྒྲ་མེད་ཀྱང་གང་ཞིག་དོན་གང་ལ་རྣམ་པ་ཇི་ལྟར་ཉན་འདོད་པ་དེའི་རྣམ་པར་ཤེས་པ་
ལ་རྣམ་པ་དེ་ཁོ་ན་ལྟར་སྣང་བར་འགྱུར་བས་སྒྲ་མེད་པར་ཆོས་སྟོན་པ་ཞེས་བྱ་སྟེ། ཆོས་སྟོན་
པའི་སྒྲའི་དོན་ནི་འདི་ལྟར་བརྗོད་པར་བྱ་བའི་ཆོས་ཉན་པ་པོའི་རྣམ་པར་ཤེས་པ་ལ་ཤིན་ཏུ་
བསྐྲུན་ཅིང་བསྐྱེད་པ་ཞེས་བྱ་བ་འདི་ཡིན་ནོ། །ཞེས་གསུངས། དོན་ནི། བསེ་རུ་ལྟ་བུའི་
རང་རྒྱལ་དགྲ་བཅོམ་པ་ཆོས་ཅན། གཙོ་བོར་རང་གི་གདུལ་བྱ་ལ་སྒྲ་མེད་ལུས་ཀྱི་རྣམ་འགྱུར་
གྱི་སྒོ་ནས་ཆོས་སྟོན་པས་ཇི་ཙམ་འཚམས་པའི་རྟོགས་པ་སྐྱེད་པར་ནུས་ཏེ། སྔོན་དེ་ལྟར་ནུས་
པའི་སྨོན་ལམ་བཏབ་པས་སྨོན་ལམ་ལེགས་པར་གྲུབ་པའི་ཕྱིར། དཔེར་ན་སངས་རྒྱས་བཞིན་
༼ བགྲོད་བྱ་ལམ་གྱི་ངོ་བོ་བཤད་པ།༽
གཉིས་པ་བགྲོད་བྱ་ལམ་གྱི་ངོ་བོ་བཤད་པ་ལ། མདོ་ལས་གསུངས་ཚུལ་དང༌། བསྟན་
བཅོས་ཀྱི་འགྲེལ་ཚུལ་གཉིས་ལས། དང་པོ་ནི། དེ་ནས་ཚེ་དང་ལྡན་པ་རབ་འབྱོར་གྱིས་ལྷའི་
བུ་དེ་དག་ལ་འདི་སྐད་ཅེས་སྨྲས་སོ། །ལྷའི་བུ་དག་གཟུགས་ནི་ཟབ་པ་མ་ཡིན་ཕྲ་བ་མ་ཡིན་
ཞེས་སོགས་གསུངས། གཉིས་པ་ལ། མཚམས་སྦྱར་བ། རྩ་བ། འགྲེལ་པ་གསུམ་ལས།
དང་པོ་ནི། དེ་ལྟར་ཉན་ཐོས་ལས་རང་རྒྱལ་ཁྱད་ཞུགས་པ་བརྗོད་ནས། དིའི་འོག་ཏུ་རྣལ་མ་
སྟེ་དཀྱུས་མ་རང་སངས་རྒྱས་ཀྱི་ལམ་ཤེས་ཀྱི་ངོ་བོ་འཆད་དོ། །ཞེས་མཚམས་སྦྱོར་བ་ལ།
དེ་ལྟར་ཁྱད་ཞུ་ཞུགས་པར་བརྗོད་ནས་ཁྱད་ཞུགས་པ་རྣམས་ཀྱི་ལམ་ནས་ཁྱད་པར་དུ་འཕགས་པ་
ཁོ་ན་ཡིན་པས་རྣལ་མ་རང་སངས་རྒྱས་ཀྱི་ལམ། ཞེས་གསུངས། གཉིས་པ་ནི། མདོ་དེའི་
དོན་འཆད་པའི་སྒོ་ནས་རང་རྒྱལ་གྱི་ལམ་ཤེས་པའི་ལམ་ཤེས་འཆད་པ་ལ། གཟུང་དོན་རྟོག་
པ་སྤོང་ཕྱིར་དང༌། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་

60
རྗེ་བཙུན་ཆོས་ཀྱི་རྒྱལ་མཚན་གྱི་གསུང་
འཆད་པ་ལ། རང་སངས་རྒྱས་ཀྱི་ལམ་ལ་ཇི་སྐད་བཤད་པའི་བདེན་པ་སྒོམ་པ་ཁོ་ན་དང༌
ཞེས་སོགས་གསུངས།
༼ བརྟེན་པ་སྤངས་རྟོགས་ཀྱི་ཁྱད་པར་བཤད་པ།༽
མདོ་རྩ་འགྲེལ་འདི་དག་གི་དོན་ལའང༌། བརྟེན་པ་སྤངས་རྟོགས་ཀྱི་ཁྱད་པར་དང༌། རྟེན་
རིགས་ཀྱི་ཁྱད་པར་གཉིས་ལས། དང་པོ་ལ། གཟུགས་ཕྱི་རོལ་དོན་འཛིན་གྱི་རྟོག་པ་སྤངས་
པའི་ཁྱད་པར་དང༌། ཤེས་པ་ལ་བདེན་འཛིན་མ་སྤངས་པའི་ཁྱད་པར་གཉིས་ལས། དང་པོ་
ནི༑ མདོ་ལས། ལྷའི་བུ་དག་གཟུགས་ནི་ཟབ་པ་མ་ཡིན། ཕྲ་བ་མ་ཡིན། ཞེས་པ་ནས།
རྣམ་མཁྱེན་གྱི་བར་ལ་སྦྱར་ནས། ལྷའི་བུ་དག་དེ་ལྟར་བྱང་ཆེན་སེམས་དང་པོ་བསྐྱེད་པ་ནས་
བརྗོད་པ་དང་མཉན་དུ་མེད་པ་ལས་བཟུང་སྟེ་ཤེར་ཕྱིན་ལ་གནས་པར་བྱའོ། །ཞེས་པའི་བར་
གྱིས་གཟུང་འཛིན་རྫས་གཞན་གྱིས་སྟོང་བའི་སྟོང་ཉིད་དེ་རང་སངས་རྒྱས་ཀྱི་ཤེས་པ་ལ་ལྟོས་ཏེ་
ཟབ་པ་མ་ཡིན་ཕྲ་བ་མ་ཡིན་པའི་རྒྱུ་མཚན་གྱིས་རང་རྒྱལ་འཕགས་པ་ལ་གཟུང་འཛིན་རྫས་
གཞན་དུ་འཛིན་པའི་རྟོགས་པ་སྤངས་པའི་སྤངས་པ་ཡོད་པར་བསྟན་ནས། དེའི་དོན་འཆད་པ་
ལ༑ གཟུང་དོན་རྟོག་པ་སྤོང་ཕྱིར་དང༌། །ཞེས་གསུངས། གཉིས་པ་ནི། དེ་ནས་ལྷའི་བུ་དེ་
དག་འདི་སྙམ་དུ་སེམས་པར་གྱུར་ཏེ། གནས་བརྟན་རབ་འབྱོར་ལ་ཆོས་ཉན་པ་ནི་རྣམ་པ་ཇི་ལྟ་
བུ་དག་བཙལ་བར་བྱ་སྙམ་པ་དང༌། དེ་ནས་ཚེ་དང་ལྡན་པ་རབ་འབྱོར་གྱིས་ལྷའི་བུ་དེ་དག་གི་
སེམས་ཀྱི་རྣམ་པར་རྟོག་པ་སེམས་ཀྱིས་ཡོངས་སུ་ཤེས་ནས་ལྷའི་བུ་དེ་དག་ལ་འདི་སྐད་ཅེས་
སྨྲས་སོ། །ལྷའི་བུ་དག་བདག་ལ་ཆོས་ཉན་པ་ནི་སྒྱུ་མ་ལྟ་བུ་དང་སྤྲུལ་པ་ལྟ་བུར་བཙལ་བར་
བྱའོ༑ ༑ཞེས་པ་ནས། ལྷའི་བུ་དག་འདི་ལྟར་རྨི་ལམ་ལྟ་བུ་དང་སྒྱུ་མ་ལྟ་བུ་དང༌། མྱ་ངན་
ལས་འདས་པ་དེ་ལ་གཉིས་སུ་མེད་ཅིང་གཉིས་སུ་བྱར་མེད་དོ། །ཞེས་པའི་བར་གྱིས་སྒྱུ་མ་
མཁན་གྱིས་རྡེ་ཤིང་རྟ་གླང་དུ་མ་གྲུབ་པར་མངོན་སུམ་དུ་རྟོགས་ཀྱང༌། དེ་ལྟར་སྣང་བའི་ཤེས་
པ་བདེན་མེད་དུ་མ་རྟོགས་པ་བཞིན་དུ་རང་རྒྱལ་འཕགས་པས་གཟུགས་ཕྱི་རོལ་དོན་གྱིས་སྟོང་

61
སྐབས་གཉིས་པའི་སྤྱི་དོན
པར་མངོན་སུམ་དུ་རྟོགས་ཀྱང༌། དེའི་ཕྱི་རོལ་དོན་སྣང་གི་ཤེས་པ་བདེན་མེད་དུ་མ་རྟོགས་
པས་ཤེས་པ་ལ་བདེན་པར་འཛིན་པའི་བདེན་འཛིན་མ་སྤངས་པར་བསྟན་ནས། དེའི་དོན་
འཆད་པ་ལ། འཛིན་པ་མི་སྤོང་ཕྱིར་དང་ནི། །ཞེས་དང༌། རང་སངས་རྒྱས་ཀྱི་ལམ་ལ་ཇི་
སྐད་བཤད་པའི་བདེན་པ་སྒོམ་པ་ཁོ་ན་དང༌། དངོས་པོ་ཇི་ལྟ་བ་བཞིན་དུ་རྟེན་ཅིང་འབྲེལ་པར་
འབྱུང་བ་བསྒོམས་པས་གཟུང་བ་དང་འཛིན་པའི་དོན་གྱི་༔ གོ་རིམས་བཞིན་
དུ་སྤངས་པ་དང་མ་སྤངས་པ་དང༌། །ཞེས་གསུངས།
༼ རྟེན་རིགས་ཀྱི་ཁྱད་པར་བཤད་པ།༽
གཉིས་པ་རྟེན་རིགས་ཀྱི་ཁྱད་པར་ནི། མདོ་ལས། དེ་ནས་ཚེ་དང་ལྡན་པ་ཤཱ་རིའི་བུས།
ཚེ་དང་ལྡན་པ་མོའུ་འགལ་གྱི་བུ་ཆེན་པོ་དང༌། ཚེ་དང་ལྡན་པ་མཛོད་ལྡན་ཆེན་པོ་དང༌། ཚེ་
དང་ལྡན་པ་ཀ་ཏྱའི་བུ་ཆེན་པོ་དང༌། ཚེ་དང་ལྡན་པ་བྱམས་གང་གི་བུ་དང༌། ཚེ་དང་ལྡན་པ་
འོད་སྲུང་ཆེན་པོ་དང༌། ལྷའི་བུ་བྱེ་བ་ཕྲག་ཁྲིག་བརྒྱ་སྟོང་དུ་མ་དང༌། ཚེ་དང་ལྡན་པ་གནས་
བརྟན་རབ་འབྱོར་ལ་འདི་སྐད་ཅེས་སྨྲས་སོ། །བཙུན་པ་རབ་འབྱོར་ཤེར་ཕྱིན་འདི་ལྟར་ཟབ་བ་
འདི་ལྟར་བསྟན་པར་བྱ་བ་མ་ཡིན་པ། ཞེས་པ་ནས། དེ་ནི་དེ་བཞིན་གཤེགས་པ་མ་ཡིན་ནོ།།
ཞེས་པའི་བར་གསུངས། དེའི་དོན་འཆད་པ་ལ། རྟེན་གྱི་བསེ་རུ་ལྟ་བུའི་ལམ། །ཞེས་
སོགས་དང༌། རང་སངས་རྒྱས་ཀྱི་ཐེག་པས་བསྡུས་པའི་རྟེན་པའི་ཆོས་ཀྱི་གཞིའི་ཁྱད་པར་
གྱིས་ཁྱད་པར་དུ་འཕགས་པ་དང་ལྡན་པའི་ཆོས་རྟོགས་པར་བྱང་ཆུབ་སེམས་དཔས་ཤེས་པར་
བྱ་བའི་རྣམ་པ་ཐམས་ཅད་ཤེས་པར་ནི་མ་ཡིན་ནོ། །ཞེས་བྱ་བ་ནི་རང་སངས་རྒྱས་ཀྱི་ལམ་མོ།།
ཞེས་གསུངས། དེས་ན། གཟུང་དོན་རྟོག་པ་སྤོང་ཕྱིར་དང༌། ཞེས་སོགས་ཀྱི་གཞུང་འདིས་
རང་རྒྱལ་རང་རྒྱུད་ཀྱི་ལམ་དངོས་སུ་བསྟན་ནས། རང་རྒྱལ་གྱི་ལམ་ཤེས་པའི་ལམ་ཤེས་
ཤུགས་ལ་བསྟན་ཏེ། རྣམ་བཤད་ལས། སྐབས་འདིར་མདོ་ལས་བསྟན་པའི་ཁྱད་པར་གྱི་
ཆེས་གསུམ་ནི་ཐེག་པ་དམན་པའྀ་གང་ཟག་གྀ་རྒྱུད་ལ་བསྐྱེད་པར་བྱ་བ་དང༌། བྱང་ཆུབ་

62
རྗེ་བཙུན་ཆོས་ཀྱི་རྒྱལ་མཚན་གྱི་གསུང
སེམས་དཔའི་རྒྱུད་ལ་བསྐྱེད་པར་བྱ་བ་གཉིས་ཀར་བསྟན་ཅིང༌། དེ་ལྟར་བསྟན་བཅོས་འདིར་
ཡང་ཤེས་པར་བྱའོ། །ཞེས་དང༌། གསེར་འཕྲེང་ལས། འདིར་རང་རྒྱལ་གྱི་ལམ་མཚན་
ཉིད་པ་དངོས་སུ་བསྟན་ནས་དེ་མི་དམིགས་པའི་ལམ་ཤུགས་ལ་བསྟན་ཏོ། །ཞེས་གསུངས་
པའི་ཕྱིར། འདིའི་སྐབས་སུ་སྤྱི་དོན་དང༌། གཞུང་དོན་གཉིས་ལས། དང་པོ་ལ། ཁྱད་
ཆོས་བཤད་པ་དང༌། ལམ་ཤེས་དངོས་བཤད་པ་གཉིས་ལས། དང་པོ་ལ། བརྟེན་པ་སྤངས་
རྟོགས་ཀྱི་ཁྱད་པར་དང༌། རྟེན་རིགས་ཀྱི་ཁྱད་པར་གཉིས་ལས། དང་པོ་ལ། སྤངས་པ་ལ་
གཟུང་འཛིན་རྫས་གཞན་དུ་འཛིན་པའི་རྟོག་པ་སྤངས་པའི་སྤངས་པ་དང༌། གང་ཟག་གི་བདག་
འཛིན་སྤངས་པའི་སྤངས་པ་གཉིས་ལས། རྟོགས་པ་ལ་ཡང་གཟུང་འཛིན་རྫས་གཞན་གྱིས་
སྟོང་པར་རྟོགས་པའི་རྟོགས་པ་དང༌། གང་ཟག་གི་བདག་མེད་རྟོགས་པའི་རྟོགས་པ་གཉིས་
ལས༑ གཉིས་པ་ཉན་ཐོས་འཕགས་པ་དང་མཚུངས་པས་གོ་སླ་བ་ལ་དགོངས་ནས་གཞུང་རྩ་
བར་དངོས་སུ་མ་གསུངས་ལ། སློབ་དཔོན་གྱིས། རང་སངས་རྒྱས་ཀྱི་ལམ་ལ་ཇི་སྐད་
བཤད་པའི་བདེན་པ་སྒོམ་པ་ཁོ་ན་དང༌། ཞེས་འགྲེལ་པའི་ཁ་བཀང་ནས་གསུངས་སོ།
གཉིས་པ་ལ། སྒྲུབ་པ་པོའི་རྟེན་གྱི་གང་ཟག་བཤད་པ་དང༌། སྒྲུབ་པའི་དམིགས་པ་བཤད་པ་
གཉིས་ལས། དང་པོ་ལ། བཤད་བྱའི་ལུང་དགོད་པ་དང༌། དེའི་དོན་བཤད་པའོ། །དང་པོ་
ནི༑ ཡུམ་བར་མ་ལས། ཚེ་དང་ལྡན་པ་དག་ཕྱིར་མི་ལྡོག་པའི་བྱང་ཆེན་རྣམས་སམ།
བདེན་པ་མཐོང་བའི་གང་ཟག་གམ། དགྲ་བཅོམ་པ་ཟག་པ་ཟད་པ་བསམ་པ་ཡོངས་སུ་རྫོགས་
པའམ༑ སྔོན་གྱི་རྒྱལ་བ་ལ་བྱ་བ་བྱས་པ་སངས་རྒྱས་མང་པོ་ལ་དགེ་བའི་རྩ་བ་སྐྱེད་པ་དག་
གམ༑ དགེ་བའི་བཤེས་གཉེན་གྱིས་ཟིན་པའི་རིགས་ཀྱི་བུ་དང་རིགས་ཀྱི་བུ་མོ་དག་ཡུམ་འདི་
ལྟར་ཟབ་པ། ཞེས་གང་ཟག་ལྔ་གསུངས། བརྒྱད་སྟོང་པར། ཚེ་དང་ལྡན་པ་དག་ཕྱིར་མི་
ལྡོག་པའི་བྱང་ཆེན་རྣམས་སམ། ལྟ་བ་ཕུན་སུམ་ཚོགས་པའི་གང་ཟག་རྣམས་སམ། དགྲ་
བཅོམ་པ་ཟག་པ་ཟད་པ་གང་ཡིན་པ་དེ་དག་ཤེར་ཕྱིན་ཡང་དག་པར་བཤད་པ་འདི་ལ་ཡང་དག་
པར་འཛིན་པར་འགྱུར་རོ། །ཞེས་གང་ཟག་གསུམ་གསུངས། མདོ་སྡུད་པ་ལས། རྒྱལ་

63
སྐབས་གཉིས་པའི་སྤྱི་དོན།
སྲས་བདེན་ལ་མཁས་པ་ཕྱིར་མི་ལྡོག་པ་དང༌། །དགྲ་བཅོམ་དྲི་མ་བསལ་ཞིང་སོམ་ཉི་སྤངས་
པ་དང༌། །བཞི་པ་དགེ་བའི་བཤེས་ཀྱིས་ཡོངས་སུ་ཟིན་པའོ། །ཞེས་གང་ཟག་བཞི་གསུངས།
གཉིས་པ་ནི ཡུམ་བར་མ་ནས་གསུངས་པའི་གང་ཟག་དང་པོ་དང༌། བརྒྱད་སྟོང་པ་ནས་
གསུངས་པའི་དང་པོ་དང༌། སྡུད་པར་གསུངས་པའི་གཉིས་པ་གསུམ་ནི་གནས་སྐབས་རང་
རྒྱལ་དུ་རིགས་ངེས་པའི་རང་རྒྱལ་སྦྱོར་ལམ་པ་ལ་བྱེད། །དེ་ཆོས་ཅན། ཕྱིར་མི་ལྡོག་པའི་
བྱང་ཆུབ་སེམས་དཔའ་ཞེས་བརྗོད་པའི་རྒྱུ་མཚན་ཡོད་དེ། གནས་སྐབས་རང་རྒྱལ་གྱི་བྱང་
ཆུབ་ལས་ཕྱིར་མི་ལྡོག་ཅིང༌། བྱང་ཆུབ་དོན་དུ་གཉེར་བའི་བྱང་ཆུབ་སེམས་དཔའ་སངས་རྒྱས་
དང་བྱང་ཆུབ་སེམས་དཔའ་མི་འབྱུང་བའི་ཞིང་དུ་སེམས་ཅན་གྱི་དོན་བྱེད་པའི་བསམ་པ་དང་
ལྡན་པའི་སེམས་དཔའ་ཆེན་པོ་ཞེས་བརྗོད་པའི་ཕྱིར། རྒྱན་སྣང་ལས། ཕྱིར་མི་ལྡོག་པ་ཞེས་
བྱ་བ་ནི་ངེས་པར་འབྱེད་པའི་ཆ་རྟོགས་པས་རང་བྱང་ཆུབ་ལས་ཕྱིར་མི་ལྡོག་པའོ། །དེ་ཉིད་ཀྱི་
རང་གི་བྱང་ཆུབ་འདོད་པ་ཡིན་པས་ན་བྱང་ཆུབ་སེམས་དཔའོ། །ལུས་ཀྱིས་ཆོས་སྟོན་པའི་
སངས་རྒྱས་མི་འབྱུང་བའི་ཞིང་དུ་སེམས་ཅན་གྱི་དོན་བྱེད་པའི་བསམ་པ་དང་ལྡན་པས་ན་
སེམས་དཔའ་ཆེན་པོའོ། །ཞེས་གསུངས་པའི་ཕྱིར། ཡུམ་བར་མ་ནས་གསུངས་པའི་གཉིས་
པ་དང༌། བརྒྱད་སྟོང་པ་ནས་གསུངས་པའི་གཉིས་པ་དང༌། སྡུད་པ་ནས་གསུངས་པའི་དང་
པོ་རྣམས་གནས་སྐབས་རང་རྒྱལ་དུ་རིགས་ངེས་པའི་རང་རྒྱལ་ཚོགས་ལམ་པ་ལ་བྱེད་པ་ཡིན་
ཏེ༑ སྡུད་འགྲེལ་ལས། དེ་ལས་ཤེས་རབ་འབྲིང་གི་ལྟ་བ་དང་ལྡན་པས་ཀུན་རྫོབ་དང་དོན་
དམ་པའི་དབྱེ་བ་ཡོངས་སུ་ཤེས་པའི་ཐབས་ལ་མཁས་པ་ནི་རྒྱལ་བའི་སྲས་པོ། །ཞེས་
གསུངས་པའི་ཕྱིར། དེ་གསུམ་ཀ་ནས་གསུངས་པའི་གསུམ་པ་རྣམས་རང་རྒྱལ་དུ་རིགས་
ངེས་པའི་མཐོང་སྒོམ་མི་སློབ་ལམ་པ་རྣམས་ལ་རིམ་བཞིན་བྱེད་དམ། དེ་གང་རུང་ལ་བྱེད་
པར་སྙམ་སྟེ། རྒྱན་སྣང་ལས། དགྲ་བཅོམ་པ་ཟག་པ་ཟད་པ་ཞེས་བྱ་བ་ནི་རང་གི་མཐོང་བའི་
ལམ་གྱི་སྒྲིབ་པ་སྤངས་པ་ཉིད་ཀྱིས་ན་མཆོད་པར་འོས་པའོ། །ཞེས་དང༌། སྡུད་འགྲེལ་ལས།
ཐམས་ཅད་ཀྱིས་མཆོད་པར་འོས་པས་ན་དགྲ་བཅོམ་པ་སྟེ། ཞེས་གསུངས་པའི་ཕྱིར། ལྷག་

64
རྗེ་བཙུན་ཆོས་ཀྱི་རྒྱལ་མཚན་གྱི་གསུང
མ་རྣམས་ནི་གང་ཟག་སྔ་མ་རྣམས་ཀྱི་ཁྱད་ཆོས་ལ་སྦྱར་རོ། །གཉིས་པ་སྒྲུབ་པའི་དམིགས་པ་
ནི༑ རང་རྒྱལ་འཕགས་པའི་རྒྱུད་ཀྱི་སྐྱེ་མཆེད་དྲུག་གི་ཆོས་ཉིད་ལྟ་བུ་ལ་བྱེད།
༼ རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད་དབྱེ་བ་སོགས་བཤད་
པ། ༽
གཉིས་པ་ལ། ཁྱད་ཆོས་གསུམ་གྱིས་ཟིན་པའི་སྒོ་ནས་གདུལ་བྱ་རང་རྒྱལ་གྱི་རིགས་ཅན་རྗེས་
སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་
འཕགས་པའི་མཁྱེན་པ། རང་རྒྱལ་གྱིས་ལམ་ཤེས་པའི་ལམ་ཤེས་ཀྱི་མཚན་ཉིད། དེ་ལ་དབྱེ་
ན་གཉིས་ཡོད། ས་འཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད།
གཉིས་པ་གཞུང་དོན་ནི། བྱང་སེམས་འཕགས་པ་ཆོས་ཅན། ཁྱོད་ཀྱིས་རང་རྒྱལ་གྱི་ལམ་
ཤེས་པར་བྱེད་པའི་ཚུལ་ཡོད་དེ། ཁྱོད་ཀྱིས་དེ་སེམས་བསྐྱེད་བསྔོ་བ་སྟོང་ཉིད་རྟོགས་པའི་
ཤེས་རབ་གསུམ་གྱིས་ཟིན་པའི་སྒོ་ནས་ཤེས་པར་བྱེད་པའི་ཕྱིར། བསེ་རུ་ལྟ་བུའི་རང་རྒྱལ་གྱི་
སྒོམ་ལམ་ཆོས་ཅན། ཁྱད་ཆོས་གསུམ་དང་ལྡན་ཏེ། གཟུགས་ཕྱི་རོལ་དོན་དུ་འཛིན་པའི་
པ་པ་ཟད་པར་སྤོང་ནུས། རང་ལམ་དུ་ཤེས་པ་ལ་བདེན་པར་འཛིན་པའི་བདེན་འཛིན་སྤང་
མི་ནུས། རང་རྒྱལ་གྱི་རིགས་ལ་བརྟེན་པའི་ཁྱད་པར་གསུམ་དང་ལྡན་པའི་ཕྱིར། ཁོ་ན་རེ།
བསེ་རུ་ལྟ་བུའི་རང་རྒྱལ་གྱི་སྒོམ་ལམ་དེས་རང་རྒྱལ་གྱི་རང་བཞིན་གནས་རིགས་ལ་བརྟེན་
པར་ཐལ། དེས་རང་རྒྱལ་གྱི་རིགས་ལ་བརྟེན་པའི་ཕྱིར། འདོད་ན། དེས་དེ་ལ་དམིགས་
པར་ཐལ། འདོད་པའི་ཕྱིར། ཁྱབ་སྟེ། སྐབས་འདིའི་རྟེན་དེ་དམིགས་རྟེན་ལ་བྱེད་རིགས་
པའི་ཕྱིར་ཏེ། རྟེན་པའི་ཆོས་ཀྱི་བྱེ་བྲག་གིས། །ཞེས་པའི་སྐབས་ཀྱི་རྟེན་དེ་དམིགས་རྟེན་ལ་
བྱེད་རིགས་པའི་ཕྱིར་ན་མ་ཁྱབ། དེས་རང་རྒྱལ་གྱི་རིགས་ལ་བརྟེན་ཚུལ་ཡོད་དེ། མཁའ་
ལ་རླུང་བརྟེན་དེ་ལ་ཆུ་ཡི་ཕུང་པོ་བརྟེན། །ཞེས་གསུངས་པའི་བརྟེན་ཚུལ་དེ་ལ་བྱེད་རིགས་

65
སྐབས་གཉིས་པའི་སྤྱི་དོན
པའི་ཕྱིར། རྣམ་བཤད་ལས། གཟུང་བ་བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་དེ་
ཉིད་ལ་རང་སངས་རྒྱས་ཀྱི་ལམ་ཞེས་བྱ་ལ། དེ་ཉིད་རང་སངས་རྒྱས་ཀྱི་རྒྱུད་ལ་ཡོད་པ་ནི་
དེའི་སྐྱེ་མཆེད་དྲུག་གི་ཆོས་ཉིད་ལ་བརྟེན། །ཞེས་གསུངས་པའི་ཕྱིར། ཁྱབ་སྟེ། རང་
སངས་རྒྱས་ཀྱི་རྒྱུད་ཀྱི་གཉིས་སྟོང་མངོན་སུམ་དུ་རྟོགས་པའི་ཡེ་ཤེས་དེ་དེའི་རྒྱུད་ཀྱི་སྐྱེ་མཆེད་
དྲུག་གི་ཆོས་ཉིད་ལ་བརྟེན་པར་གསུངས་པ་དེ་དམིགས་རྟེན་ལ་འཆད་མི་རིགས་པའི་ཕྱིར།
ཁོ་ན་རེ། གཟུང་དོན་རྟོག་པ་སྤོང་ཕྱིར་དང༌། །ཞེས་སོགས་ཀྱི་དོན་ལ། །རང་རྒྱལ་གྱི་ལམ་
ཤེས་པའི་རྒྱུ་ལམ་ཤེས་ཆོས་ཅན། ཁྱད་ཆོས་གསུམ་དང་ལྡན་ཏེ། གཟུགས་ཕྱི་རོལ་དོན་དུ་
འཛིན་པའི་རྟོག་པ་སྤང་བྱའི་གཙོ་བོར་བྱས་ནས་སྤོང་བའི་རིགས་སུ་གནས། ཤེས་པ་ལ་བདེན་
པར་འཛིན་པའི་བདེན་འཛིན་སྤང་བྱའི་གཙོ་བོར་བྱས་ནས་མི་སྤོང་བའི་རིགས་སུ་གནས་པ་ཡང་
ཡིན༑ རང་རྒྱལ་གྱི་རིགས་ལ་བརྟེན་པའི་ཁྱད་ཆོས་དང་ལྡན་པའི་ཕྱིར། དེས་ན་འདིའི་
སྐབས་ཀྱི་རྟེན་དེ་དམིགས་རྟེན་ལ་བྱེད་པ་ཡིན་ཟེར་ན། རང་རྒྱལ་གྱི་ལམ་ཤེས་པའི་རྒྱུ་ལམ་
ཤེས་དེ་རང་རྒྱལ་གྱི་རང་བཞིན་གནས་རིགས་ལ་དམིགས་པར་ཐལ། དེས་དེ་ལ་བརྟེན་པ་
གང་ཞིག །འདིའི་རྟེན་དེ་དམིགས་རྟེན་ལ་བྱེད་པའི་ཕྱིར། འདོད་ན། དེས་དེ་རྟོགས་པར་
ཐལ་ལོ། །ཁོ་ན་རེ། རང་རྒྱལ་གྱི་རང་བཞིན་གནས་རིགས་ལ་དམིགས་ན་དེ་རྟོགས་པས་
ཁྱབ་པར་ཐལ། རང་རྒྱལ་གྱི་ལམ་ཤེས་པའི་ལམ་ཤེས་དེས་དེ་ལ་དམིགས་ན་དེ་རྟོགས་པས་
ཁྱབ་པའི་ཕྱིར་ན་མ་ཁྱབ། འདོད་ན དེ་བདེན་པར་འཛིན་པའི་བདེན་འཛིན་ཆོས་ཅན། དེར་
ཐལ༑ དེའི་ཕྱིར། ཁོ་ན་རེ། དེས་དེ་ལ་དམིགས་པར་ཐལ། གཟུགས་ཕྱི་རོལ་དོན་གྱིས་
སྟོང་པར་རྟོགས་པའི་ཐེག་ཆེན་གྱི་མཐོང་ལམ་དེས་དེ་ལ་དམིགས་པའི་ཕྱིར་ཏེ། རང་རྒྱལ་གྱི་
མཐོང་ལམ་བར་ཆད་མེད་ལམ་གྱིས་དེ་ལ་དམིགས་པའི་ཕྱིར་ཏེ། དེ་དེའི་དམིགས་པ་ཡིན་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེས་སྒྲོ་འདོགས་བཅད་པར་བྱ་བའི་གཞི་
ཡིན་པའི་ཕྱིར་ཏེ། དེས་ཕྱི་རོལ་དོན་དུ་སྒྲོ་འདོགས་གཅད་པར་བྱ་བའི་གཞི་ཡིན་པའི་ཕྱིར་ཏེ
ཁྱོད་ཕྱི་རོལ་དོན་གྱིས་སྟོང་པ་དེ་དེའི་གཞལ་བྱ་ཡིན་པའི་ཕྱིར། རྟགས་གྲུབ་སྟེ། བདེན་གཞི་

66
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
བདེན་པས་སྟོང་པ་དེ་ཐེག་ཆེན་མཐོང་ལམ་བར་ཆད་མེད་ལམ་གྱི་གཞལ་བྱ་ཡིན་པའི་ཕྱིར་ཟེར་
ན༑ རང་རྒྱལ་གྱི་རང་བཞིན་གནས་རིགས་ཕྱི་རོལ་དོན་དུ་འཛིན་པའི་རྟོག་པ་ལྷན་སྐྱེས་ཡོད་
པར་ཐལ། བདེན་བཞི་བདེན་པར་འཛིན་པའི་རྟོག་པ་ལྷན་སྐྱེས་ཡོད་པའི་ཕྱིར། ཁྱབ་པ་
འགྲིག ཁ་ཅིག །བསེ་རུ་ལྟ་བུའི་རང་རྒྱལ་གྱི་སྒོམ་ལམ་ཆོས་ཅན། ཁྱད་ཆོས་གསུམ་དང་
ལྡན་ཏེ་རང་ལམ་དུ་ཤེས་སྒྲིབ་གཟུང་རྟོག་ཟད་པར་སྤོང་ནུས། དེར་ཤེས་སྒྲིབ་འཛིན་རྟོག་ཟད་
པར་སྤོང་མི་ནུས། རང་རྒྱལ་གྱི་རིགས་ལ་བརྟེན་པའི་ཁྱད་ཆོས་གསུམ་དང་ལྡན་པའི་ཕྱིར་ཟེར་
ན༑ རང་རྒྱལ་དགྲ་བཅོམ་པས་ཤེས་སྒྲིབ་གཟུང་རྟོག་ཟད་པར་སྤངས་པར་ཐལ། སྦྱོར་བ་
འཐད་པའི་ཕྱིར། འདོད་ན། དེས་བདེན་འཛིན་སྤངས་པར་ཐལ་ལོ། །རྣམ་བཤད་ལས།
རང་སངས་རྒྱས་ཉན་ཐོས་ཀྱི་སྡེ་སྣོད་ལ་དམིགས་པ་ཡིན་ཞིང་དབང་པོའི་ཁྱད་པར་གྱིས་ཆོས་
ཀྱི་བདག་མེད་རྟོགས་པའོ། །ཞེས་གསུངས་པའི་དོན་ལ། ཁ་ཅིག། རང་རྒྱལ་འཕགས་པ་
ཡིན་ན་གཟུང་བ་ཆོས་ཀྱི་བདག་མེད་ཙམ་དུ་ཚད་མས་རྟོགས་པའི་གང་ཟག་ཡིན་དགོས་ཟེར་ན།
རང་རྒྱལ་དགྲ་བཅོམ་པས་གཟུང་བ་ཆོས་ཀྱི་བདེན་འཛིན་སྤངས་པར་ཐལ། དམ་བཅའ་འཐད་
པའི་ཕྱིར། འདོད་ན། དེས་གཟུགས་བདེན་གྲུབ་ཏུ་འཛིན་པའི་རྟོག་པ་སྤངས་པར་ཐལ།
འདོད་པ་གང་ཞིག། དེ་གཟུང་བ་ཆོས་ཀྱི་བདེན་འཛིན་ཡིན་པའི་ཕྱིར་ཏེ། གཟུགས་ལ་
དམིགས་ནས་ལོངས་སྤྱད་བྱར་བདེན་པར་འཛིན་པའི་བདེན་འཛིན་དེ་དེ་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། ཤེས་སྒྲིབ་གཟུང་རྟོག་ཡིན་པའི་ཕྱིར། གཞན་ཡང༌།
གཟུང་བ་ཆོས་ཀྱི་བདེན་འཛིན་དེ་བདེན་འཛིན་མ་ཡིན་པར་ཐལ། གཟུགས་ཕྱི་རོལ་དོན་འཛིན་
གྱི་རྟོག་པ་དེ་དེ་ཡིན་པའི་ཕྱིར། འདོད་མི་ནུས་ཏེ། གཟུང་བ་ཆོས་ཀྱི་བདག་ཏུ་འཛིན་པའི་བློ་
དེ་བདེན་འཛིན་ཡིན་པའི་ཕྱིར་ཏེ། བུམ་པ་ཆོས་ཀྱི་བདག་ཏུ་འཛིན་པའི་བློ་དེ་དེ་ཡིན་པའི་ཕྱིར།
དེས་ན་ལུང་དེའི་དོན་ཡོད་དེ། རང་སངས་རྒྱས་ཀྱི་ཉན་ཐོས་ཀྱི་སྡེ་སྣོད་ལ་དམིགས་ཀྱང་དབང་
པོའི་ཁྱད་པར་གྱིས་ཆོས་ཀྱི་བདག་མེད་རགས་པ་རྟོགས་ཞེས་པའོ། །ཁ་ཅིག་སྐབས་འདིའི་
རྟེན་དེ་རྟེན་གྱི་གང་ཟག་རང་རྒྱལ་གྱི་རིགས་ལ་བརྟེན་པ་ལ་བྱེད་ཅིང༌། རང་རྒྱལ་གྱི་རིགས་དེ་

67
སྐབས་གཉིས་པའི་སྤྱི་དོན།
རང་རྒྱལ་སློབ་པའི་སེམས་གཟུང་འཛིན་རྫས་གཞན་གྱིས་སྟོང་པ་ལ་བྱེད་ཟེར་བ་མི་འཐད་དེ།
རྣམ་བཤད་ལས། འདིའི་སྐབས་ཀྱི་རིགས་རང་རྒྱལ་སློབ་པའི་སེམས་ཀྱི་ཆོས་ཉིད་ཀྱི་དབང་དུ་
བྱས་ནས་བཤད་པའི་ཕྱིར་དང༌། སྐབས་འདིའི་རྟེན་ལ་རང་རྒྱལ་གྱི་ལམ་ལ་གང་ཟག་གི་
བརྟེན་པ་དང༌། ཆོས་ཉིད་རིགས་ཀྱི་རྟེན་གཉིས་ཀ་ཡོད་པར་མདོ་ལས་བཤད་པའི་ཕྱིར་དང༌།
གསེར་ཕྲེང་ལས། སློབ་དཔོན་འདིས་གང་ཟགདང་དེ་བཞིན་ཉིད་ཀྱི་རྟེན་གཉིས་ཀ་མཛད་པ་
མདོའི་དོན་ནོ། །ཞེས་གསུངས་པའི་ཕྱིར། ཁ་ཅིག། སེམས་ཙམ་པ་དང་རང་སངས་རྒྱས་
གཉིས་ཀྱི་ལྟ་བ་མི་མཚུངས་ཏེ། སྟོང་ཉིད་རྟོགས་པའི་རང་རྒྱལ་ཡོད། དེ་རྟོགས་པའི་སེམས་
ཙམ་པ་མེད་པའི་ཕྱིར་ཟེར་བ་མི་འཐད་དེ། དེ་གཉིས་ཀྱི་བསྒོམ་བྱའི་ལྟ་བའི་གཙོ་བོ་ལ་མཐོ་
དམན་གྱི་ཁྱད་པར་མེད་པའི་ཕྱིར་ཏེ། དེ་གཉིས་ཀས་གཉིས་སྟོང་རྟོགས་པའི་ལྟ་བ་བསྒོམ་བྱའི་
གཙོ་བོར་
བྱས་ནས་སྒོམ་པའི་ཕྱིར།
༼དེའི་རྒྱུ་ངེས་འབྱེད་ཆ་མཐུན་བཤད་པ།༽
༈ གསུམ་པ་དེའི་རྒྱུ་ངེས་འབྱེད་ཆ་མཐུན་འཆད་པ་ལ། མདོ་ལས་གསུངས་ཚུལ་དང༌།
བསྟན་བཅོས་ཀྱི་འགྲེལ་ཚུལ་གཉིས་ལས། དང་པོ་ནི། དེ་ནས་ལྷ་རྣམས་ཀྱི་དབང་པོ་བརྒྱ་
བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་མ་གནས་བརྟན་རབ་འབྱོར་འདི་
དེ་ལྟར་བཏགས་པ་དང་ཡང་མི་འགལ་ལ་ཆོས་ཉིད་ཀྱང་སྟོན་པའི་ཤེས་རབ་ཟབ་མོ་དང་ལྡན་
ནོ༑ ༑དེ་ནས་བཅོམ་ལྡན་འདས་ཀྱིས་ལྷའི་དབང་པོ་བརྒྱ་བྱིན་ལ་བཀའ་སྩལ་པ། དེ་དེ་བཞིན་
ནོ༑ ཀོའུ་ཤི་ཀ་དེ་དེ་བཞིན་ཏེ། གནས་བརྟན་རབ་འབྱོར་འདི་ནི་ཤེས་རབ་ཟབ་མོ་དང་ལྡན་
པ་སྟེ། དེ་ལྟར་བཏགས་པ་དང་ཡང་མི་འགལ་ལ་ཆོས་ཉིད་ཀྱང་སྟོན་ནོ། །དེ་ནས་ལྷ་རྣམས་
ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་ཇི་ལྟར་གནས་བརྟན་རབ་འབྱོར་འདི་བཏགས་པ་
དང་ཡང་མི་འགལ་ལ་ཆོས་ཉིད་ཀྱང་སྟོན་པ་ལགས། ཞེས་སོགས་ཀྱིས་འཆད། གཉིས་པ་
ལ༑ མཚམས་སྦྱར་བ། རྩ་བ། འགྲེལ་པ་གསུམ་ལས། དང་པོ་ནི། འོ་ན་རང་རྒྱལ་གྱི་

68
རྗེ་བཙུན་ཆོས་ཀྱི་རྒྱལ་མཚན་གྱི་གསུང
ལམ་ཤེས་པའི་ལམ་ཤེས་ཀྱི་འོག་ཏུ་དེའི་རྒྱུ་ངེས་འབྱེད་ཆ་མཐུན་འཆད་པའི་རྒྱུ་མཚན་གང་ཞེ་
ན༑ དེའི་རྒྱུ་མཚན་ཡོད་དེ། དེ་འདྲའི་ལམ་ཤེས་ཐོབ་པ་ལ་དེའི་རྒྱུ་ངེས་འབྱེད་ཆ་མཐུན་ཐོབ་
པ་སྔོན་དུ་འགྲོ་དགོས་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་མཚམས་སྦྱོར་བ་ལ།
ངེས་པར་འབྱེད་པའི་ཆ་དང་མཐུན་པ་ཐོབ་ན་ཇི་སྐད་བཤད་པའི་ལམ་སྐྱེ་བས་ངེས་པར་འབྱེད་
པའི་ཆ་དང་མཐུན་པ། ཞེས་གསུངས། གཉིས་པ་ནི། མདོ་དེའི་དོན་འཆད་པ་ལ།
བཏགས་པའི་ཆོས་ཉིད་མི་འགལ་བར། །ཞེས་སོགས་གསུངས། གསུམ་པ་ནི། དེ་ཉིད་
ཚིག་དོན་གྱི་སྒོ་ནས་འཆད་པ་ལ། གཟུགས་ལ་སོགས་པའི་ཆོས་ཀྱི་ཞེས་སོགས་གསུངས།
དེ་ལ་ཡང་དྲོད་སོགས་བཞི་ཡོད་པའི་དང་པོ་དྲོད་དེ་སྟོན་པ་ལ། བཅོམ་ལྡན་འདས་ཀྱིས་བཀའ་
སྩལ་པ། ཀོའུ་ཤི་ཀ་གཟུགས་ནི་བཏགས་པ་ཙམ་མོ། །བཏགས་པ་ཙམ་གང་ཡིན་པ་དེ་ནི་
ཆོས་ཉིད་དེ་དེ་ནི་གནས་བརྟན་རབ་འབྱོར་གྱིས་མི་འགལ་བར་བསྟན་ཏོ། །ཞེས་སོགས་ཀྱིས་
བསྟན་ནས། དེའི་དོན་འཆད་པ་ལ། བཏགས་པའི་ཆོས་ཉིད་མི་འགལ་བར །སྟོན་པའི་
རྣམ་པ་དྲོར་གྱུར་པ། །ཞེས་དང༌། གཟུགས་ལ་སོགས་པའི་ཆོས་ཀྱི་བརྡ་ལས་བྱུང་བའི་
བཏགས་པའི་ཆོས་ཉིད་དང་མི་འགལ་བར་རབ་ཏུ་བསྟན་པ་དང༌། ཞེས་གསུངས། རྩེ་མོ་དེ་
སྟོན་པ་ལ། གཟུགས་འཕེལ་བར་བྱ་བའི་ཕྱིར་མི་སློབ་གཟུགས་འགྲིབ་པར་བྱ་བའི་ཕྱིར་མི་
སློབ་ཞེས་སོགས་ཀྱིས་བསྟན། དེའི་དོན་འཆད་པ་ལ། རྩེ་མོར་གྱུར་པ་གཟུགས་ལ་སོགས།།
འགྲིབ་པ་མེད་ལ་སོགས་པས་ཕྱེ། །ཞེས་དང༌། གཟུགས་ལ་སོགས་པ་ལ་དོན་དམ་པར་
འགྲིབ་པ་དང་འཕེལ་བ་མེད་པ་ལ་སོགས་པའི་དོན་དུ་སློབ་པ་དང༌། ཞེས་གསུངས། བཟོད་
པ་དེ་སྟོན་པ་ལ། ཤཱ་རིའི་བུས་སྨྲས་པ། ཚེ་དང་ལྡན་པ་རབ་འབྱོར་ཅིའི་ཕྱིར་ན་བྱང་ཆེན་
གཟུགས་ཡོངས་སུ་ཤེས་པར་བྱ་བ་དང༌མེད་པར་བྱ་བའི་ཕྱིར་མི་སློབ་པ་ཡིན་ཞེས་སོགས་
དྲིས་པའི་ལན་དུ། འདི་ལྟར་གཟུགས་ཡོངས་སུ་བཟུང་དུ་མེད་དེ། དེ་ཅིའི་ཕྱིར་ཞེ་ན། ནང་
སྟོང་པ་ཉིད་ནས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་ཕྱིར་གཟུགས་ཀྱི་གཟུགས་ཡོངས་
སུ་གཟུང་དུ་མེད་པས་སོ། །ཞེས་སོགས་ཀྱིས་བསྟན། དེའི་དོན་འཆད་པ་ལ།། ནང་སྟོང་

69
སྐབས་གཉིས་པའི་སྤྱི་དོན།
ཉིད་ལ་སོགས་པ་ཡིས། །གཟུགས་སོགས་མི་འཛིན་ཕྱིར་བཟོད་པ། །ཞེས་དང༌། ངོ་བོ་ཉིད་
ཀྱིས་སྟོང་པ་ཉིད་ཀྱི་ཕྱིར་གཟུགས་ལ་སོགས་པ་ལ་ནང་དང་ཕྱི་ལ་སོགས་པ་སྟོང་ཉིད་ཀྱིས་
ཡོངས་སུ་མི་འཛིན་པ་དང༌། ཞེས་གསུངས། ཆོས་མཆོག་དེ་སྟོན་པ་ལ། ཚེ་དང་ལྡན་པ་ཤཱ་
རིའི་བུས་སྨྲས་པ། ཚེ་དང་ལྡན་པ་རབ་འབྱོར་ཇི་ལྟར་སློབ་པའི་བྱང་ཆེན་ཆོས་ཐམས་ཅད་
ཡོངས་སུ་གཟུང་བར་བྱ་བ་དང༌། མེད་པར་བྱ་བའི་ཕྱིར་མི་སློབ་ན་རྣམ་མཁྱེན་དུ་ཇི་ལྟར་ངེས་
པར་འབྱུང་བར་འགྱུར། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་འདི་ལྟར་བྱང་
ཆེན་ཤེར་ཕྱིན་ལ་སྤྱོད་པའི་ཚེ་གཟུགས་སྐྱེ་བ་མི་མཐོང་འགག་པ་དང་བླང་བ་དང་འདོར་བ་དང་
ཀུན་ནས་ཉོན་མོངས་པ་དང་རྣམ་པར་བྱང་བ་དང་བོགས་པ་དང་འདྲི་བ་དང༌། འགྲིབ་པ་དང་
འཕེལ་བ་མི་མཐོང་ངོ། །དེ་ཅིའི་ཕྱིར་ཞེ་ན། ཚེ་དང་ལྡན་པ་ཤཱ་རིའི་བུ་དེ་ནི་འདི་ལྟར་
གཟུགས་གཟུགས་ཀྱི་རང་བཞིན་གྱིས་མེད་པས་སོ། །ཞེས་པ་ནས། རྣམ་མཁྱེན་དུ་ངེས་པར་
འབྱུང་ངོ། །ཞེས་གསུངས། དེའི་དོན་འཆད་པ་ལ། གཟུགས་སོགས་སྐྱེ་བ་མེད་སོགས་ཀྱི།།
རྣམ་པ་ཅན་ནི་ཆོས་ཀྱི་མཆོག། ཅེས་དང༌། གཟུགས་ལ་སོགས་པའི་སྐྱེ་བ་དང་འགག་པ་ལ་
སོགས་པ་མེད་པ་ཞེས་བྱ་བའི་རྣམ་པ་རྣམས་ཀྱིས་གོ་རིམས་བཞིན་དུ་བདེན་པ་བཞིའི་དམིགས་
པ་ལ་ངེས་པར་འབྱེད་པའི་ཆ་དང་མཐུན་པ་སྐྱེ་བ་ཡིན་ནོ། །ཞེས་གསུངས། གཞུང་དོན་ནི།
རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་ཆོས་ཅན། ཁྱོད་ལ་དུ་མར་
ཡོད་དེ། ཁྱོད་ལ་རང་རྒྱལ་གྱིས་རྟོགས་རིགས་སུ་གནས་པའི་ཐེག་ཆེན་གྱི་སྦྱོར་ལམ་དྲོད་
སོགས་བཞི་ཡོད་པའི་ཕྱིར། དེས་ན་རང་རྒྱལ་གྱི་རྟོགས་རིགས་སུ་གནས་པའི་ཐེག་ཆེན་གྱི་
དོན་མངོན་རྟོགས་དེ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་
མཚན་ཉིད། དབྱེ་ན། མིང་དུ་བཏགས་པ་ཡང་མི་འདོར་ལ་ཆོས་ཉིད་དང་མི་འགལ་བར་སྟོན་
པའི་རྣམ་པས་ཤེས་པར་བྱ་བའི་དྲོད་དང༌། གཟུགས་སོགས་ལ་འགྲིབ་པ་མེད་པ་ལ་སོགས་
པས་ཕྱེ་བ་དེས་ཁྱད་པར་དུ་བྱས་པའི་རྣམ་པས་རྟོགས་པར་བྱ་བ་རྩེ་མོ་དང༌། གཟུགས་སོགས་
ནང་སྟོང་པ་ཉིད་ནས་དངོས་པོ་མེད་པའི་ངོ་བོ་ཉིད་སྟོང་ཀྱི་བར་ཡིན་པས་ཡོངས་སུ་མི་འཛིན་

70
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
པའི་རྣམ་པས་རྟོགས་པར་བྱ་བ་བཟོད་པ་དང༌། གཟུགས་སོགས་སྐྱེ་བ་མེད་པ་སོགས་ཀྱི་རྣམ་
པ་ཅན་གྱིས་རྟོགས་པར་བྱ་བ་ཆོས་མཆོག་དང་བཞིར་ཡོད
༼ བྱང་སེམས་ཀྱི་ལམ་ཤེས་ལ་སྤྱིའི་མཚམས་སྦྱར་ཏེ་མཐོང་ལམ་བཤད་པ། ༽
༈ གསུམ་པ་བྱང་སེམས་ཀྱི་ལམ་ཤེས་པའི་ལམ་ཤེས་བཤད་པ་ལ། སྤྱིའི་མཚམས་སྦྱར་བ་
དང༌། སོ་སོའི་དོན་བཤད་པ་གཉིས་ལས། དང་པོ་ནི། རང་རྒྱལ་གྱི་ལམ་གྱི་མཇུག་ཐོགས་
སུ་བྱང་སེམས་ཀྱི་ལམ་ཤེས་པའི་ལམ་ཤེས་བཤད་པའི་རྒྱུ་མཚན་གང་ཞེ་ན། དེའི་རྒྱུ་མཚན་
ཡོད་དེ། དམན་མཆོག་གི་རིམ་པའི་དབང་དུ་བྱས་ནས་དེ་ལྟར་བསྟན་པའི་ཕྱིར། ཞེས་
མཚམས་སྦྱོར་བ་ལ། རང་སངས་རྒྱས་ཀྱི་ལམ་གྱི་མཇུག་ཐོགས་སུ་བྱང་ཆུབ་སེམས་དཔའི་
ལམ༑ ཞེས་གསུངས། གཉིས་པ་ལ། མཐོང་ལམ་བཤད་པ་དང༌། སྒོམ་ལམ་བཤད་པ་
གཉིས་ལས། དང་པོ་ལ། མདོ་ལས་གསུངས་ཚུལ་དང༌། བསྟན་བཅོས་ཀྱི་འགྲེལ་ཚུལ་
གཉིས་ལས། དང་པོ་ནི། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་ཚེ་དང་ལྡན་པ་ཤཱ་རིའི་
བུ་ལ་སྨྲས་པ། ཚེ་དང་ལྡན་པ་ཤཱ་རིའི་བུ་ཤེར་ཕྱིན་གང་ལས་བཙལ་བར་བྱ། ཞེས་དྲིས་པ་
དང་༑ ཤཱ་རིའི་བུས་སྨྲས་པ། ཀོའུ་ཤི་ཀ་ཤེར་ཕྱིན་རབ་འབྱོར་གྱི་ལེའུ་ལས་བཙལ་བར་བྱའོ།།
ཞེས་གསུངས་པ་ལས་འཕྲོས་ནས། དེ་ནས་ལྷ་རྣམས་ཀྱིས་དབང་པོ་བརྒྱ་བྱིན་གྱིས་ཚེ་དང་
ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །འཕགས་པ་རབ་འབྱོར་འཕགས་པ་ཤཱ་རིའི་
བུས་འདི་སྐད་དུ་ཀོའུ་ཤི་ཀ་ཤེར་ཕྱིན་ནི་རབ་འབྱོར་གྱི་ལེའུ་ལས་བཙལ་བར་བྱའོ་ཞེས་ཟེར་ན།
དེ་ཁྱོད་ཀྱི་མཐུས་བྱིན་གྱིས་བརླབས་པ་ཡིན་ནམ་ཞེས་སོགས་གསུངས། གཉིས་པ་ལ།
མཐོང་ལམ་གྱི་ངོ་བོ་མདོར་བསྟན་པ་དང༌། སྒོམ་ཚུལ་གྱི་རྣམ་པ་རྒྱས་པར་བཤད་པ་དང༌།
རྣམ་པ་མ་བཤད་པར་འདོད་པ་དགག་པའོ། །དང་པོ་ལ། རྩ་འགྲེལ་གཉིས་ལས། དང་པོ་
ནི༑ མདོ་དེའི་དོན་འཆད་པའི་སྒོ་ནས་སྐད་ཅིག་མ་བཅུ་དྲུག་མདོར་བསྟན་གྱི་སྒོ་ནས་བཤད་པ་

71
སྐབས་གཉིས་པའི་སྤྱི་དོན།
ལ༑ བདེན་དང་བདེན་ལ་བཟོད་པ་དང༌། ཞེས་སོགས་རྐང་པ་བཞི་གསུངས། དོན་ནི་ཟག་
བཅས་ཀྱི་བདེན་པ་གཉིས་དང༌། ཟག་མེད་ཀྱི་བདེན་པ་གཉིས་ཏེ་བཞི་ལ་བཟོད་པ་དང་ཤེས་
པའི་སྐད་ཅིག་མ་བཞི་བཞིར་བསྟན་པའི་ཐེག་ཆེན་གྱི་མཐོང་ལམ་སྐད་ཅིག་མ་བཅུ་དྲུག་ཆོས་
ཅན༑ ལམ་ཤེས་པ་ཉིད་ཀྱི་སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་ཡིན་ཏེ།
སྐབས་འདིར་དངོས་སུ་བསྟན་པའི་འདི་ཕྱི་ཕན་ཡོན་ཆེན་པོ་ཅན་གྱི་ཐེག་ཆེན་གྱི་བདེན་པ་མངོན་
རྟོགས་ཡིན་པའི་ཕྱིར། གཉིས་པ་ལ། གང་གིས་སྒོམ་པར་བྱེད་པའི་གང་ཟག། གང་དུ་
བསྒོམ་པའི་གནས་སྐབས གང་བསྒོམ་པར་བྱ་བ། གང་དང་ལྡན་པ་བསྒོམ་པ་དང་བཞི་
ལས༑ དང་པོ་སྟོན་པ་ལ། བྱང་ཆུབ་སེམས་དཔའ། ཞེས་གསུངས། གཉིས་པ་སྟོན་པ་ལ།
ལམ་ཤེས་པ་ཉིད་ཀྱི་སྐབས་སུ། ཞེས་གསུངས། གསུམ་པ་སྟོན་པ་ལ། འདི་དང་གཞན་
པའི་ཡོན་ཏན་དག་དང་ལྡན་པ་བསྒོམ་པར་བྱ་བ་ནི་མཐོང་བའི་ལམ་ཕན་ཡོན་ཆེན་པོ་ཞེས་བརྗོད་
དོ༑ ༑ཞེས་གསུངས། བཞི་པ་སྟོན་པ་ལ། ཆོས་ཤེས་པའི་བཟོད་པ་དང༌། ཆོས་ཤེས་པ་
དང༌། རྗེས་སུ་ཤེས་པའི་བཟོད་པ་དང༌། རྗེས་སུ་ཤེས་པ་ཞེས་བྱ་བའི་བཟོད་པ་དང༌། ཤེས་
པའི་སྐད་ཅིག་མ་བཞི་པོ་སོ་སོར་་སོར་སྡུག་བསྔལ་ལ་སོགས་པའི་བདེན་པ་དང་འབྲེལ་བ་དག་དང་
ལྡན་པ། ཞེས་གསུངས། གཉིས་པ་ལ། མཚམས་སྦྱར་བ། རྩ་བ། འགྲེལ་བ་གསུམ་
ལས༑ དང་པོ་ནི། འོ་ན་སྐད་ཅིག་མ་བཅུ་དྲུག་པོ་དེ་སྒོམ་ཚུལ་གྱི་རྣམ་པ་ཇི་ལྟ་བུར་སྒོམ་པར་
བྱེད༑ ཅེས་དྲིས་པའི་སྒོ་ནས་མཚམས་སྦྱོར་བ་ལ། རྣམ་པ་ཇི་ལྟ་བུར་བསྒོམ་པར་བྱ་ཞེ་ན།
ཞེས་གསུངས། གཉིས་པ་ལ་དེའི་ལན་སྟོན་པ་ལ། དེ་བཞིན་ཉིད་དང་སངས་རྒྱས་དག།
ཅེས་སོགས་གསུངས། གསུམ་པ་དེ་ཉིད་ཚིག་དོན་གྱི་སྒོ་ནས་འཆད་པ་ལ། དོན་དམ་པའི་
ཚུལ་ཉིད་ཀྱིས་དེ་བཞིན་ཉིད་དང༌། ཞེས་སོགས་གསུངས། འདི་ལ་ཡང་རྒྱས་པར་བཤད་པ་
དང་༑ དོན་བསྡུ་བ་གཉིས་ལས། དང་པོ་ནི། དོན་དམ་པའི་ཚུལ་ཞེས་སོགས་ཀྱིས་བཤད།
གཉིས་པ་ནི། དེ་ལྟ་བུ་ནི་ལམ་ཤེས་པ་ཉིད་ཀྱི་སྐད་ཅིག་མ་དག་ཡིན་ནོ། །ཞེས་འཆད།
དེས་ན་མདོ་རྩ་འགྲེལ་འདི་དག་གི་དོན་རྒྱས་པར་བཤད་པ་ལ་ཡང༌། ཐེག་ཆེན་མཐོང་ལམ་

72
རྗེ་བཙུན་ཆོས་ཀྱི་རྒྱལ་མཚན་གྱི་གསུང
ཤེས་བཟོད་སྐད་ཅིག་མ་བཅུ་དྲུག་ཏུ་ཡོད་དེ། མདོ་ལས་རྟོགས་བྱ་བདེན་བཞིའི་རྣམ་པ་བཅུ་
དྲུག་བསྟན་པས་ཤུགས་ལས་འཕངས་པའི་ཤེས་བཟོད་སྐད་ཅིག་མ་བཅུ་དྲུག་ཏུ་ཡོད་པའི་ཕྱིར།
དེ་ལ་ཡང༌། སྡུག་བདེན་གྱི་རྣམ་པ། ཀུན་འབྱུང་བདེན་པའི་རྣམ་པ། འགོག་བདེན་གྱི་རྣམ་
པ༑ ལམ་བདེན་གྱི་རྣམ་པ་དང་བཞི་ལས། དང་པོ་སྡུག་བདེན་གྱི་རྣམ་པ་ལ་བརྟེན་པའི་ཐེག་
ཆེན་གྱི་མཐོང་ལམ་ཤེས་བཟོད་བཞི་ཡོད་པའི་དང་པོ་སྡུག་བསྔལ་ཆོས་བཟོད་སྟོན་པ་ལ། དེ་
བཞིན་ཉིད་ལ་ཡང་དེ་བཞིན་གཤེགས་པ་མི་དམིགས་སོ། །དེ་བཞིན་གཤེགས་པ་ལ་ཡང་དེ་
བཞིན་ཉིད་མི་དམིགས་སོ། །ཞེས་སོགས་གསུངས། དེའི་དོན་འཆད་པ་ལ། དེ་བཞིན་ཉིད་
དང་སངས་རྒྱས་དག། ཕན་ཚུན་བརྟེན་པ་རྟེན་མེད་ཕྱིར། །རྣམ་གྲངས་ཁས་མི་ལེན་པ་དང༌།།
ཞེས་དང༌། དོན་དམ་པའི་ཚུལ་ཉིད་ཀྱི་དེ་བཞིན་ཉིད་དང༌། །སངས་རྒྱས་དག་ལ་རྟེན་དང་
བརྟེན་པའི་དངོས་པོ་མེད་པས་དེའི་ཕྱིར་དེ་དག་ཕན་ཚུན་རྣམ་གྲངས་ཀྱིས་གནས་པར་ཁས་མི་
ལེན་པ་དང༌། ཞེས་གསུངས། སྡུག་བསྔལ་ཆོས་ཤེས་སྟོན་པ་ལ། དེ་ནས་ལྷ་རྣམས་ཀྱི་
དབང་པོ་བརྒྱ་བྱིན་གྱིས་གནས་བརྟན་རབ་འབྱོར་ལ་འདི་སྐད་ཅེས་སྨྲས་སོ། །རབ་འབྱོར་བྱང་
ཆེན་རྣམས་ཀྱི་ཕར་ཕྱིན་ནི་ཆེན་པོ་སྟེ། འདི་ལྟར་ཤེར་ཕྱིན་ནོ་ཞེས་སོགས་དང༌། ཀོའུ་ཤི་ཀ་
གཟུགས་ཆེན་པོ་ཉིད་ཡིན་པའི་ཕྱིར་བྱང་ཆེན་རྣམས་ཀྱི་ཕར་ཕྱིན་དེ་ནི་ཆེན་པོའོ་ཞེས་སོགས་
གསུངས༑ དེའི་དོན་འཆད་པ་ལ། ཆེན་པོ། ཞེས་དང༌། གཟུགས་ལ་སོགས་པ་ཆོས་ཀྱི་
དབྱིངས་ཀྱི་ངོ་བོ་ཉིད་ཀྱིས་ཆེན་པོ་ཉིད་དང༌། ཞེས་གསུངས། སྡུག་བསྔལ་རྗེས་བཟོད་སྟོན་
པ་ལ། ཀོའུ་ཤི་ཀ་གཟུགས་ཚད་མ་མེད་པའི་ཕྱིར་བྱང་ཆེན་རྣམས་ཀྱི་ཕར་ཕྱིན་ནི་ཚད་མ་མེད་
པའོ༑ ༑ཞེས་སོགས་གསུངས དེའི་དོན་འཆད་པ་ལ། ཚད་མ་མེད་བཅས་དང༌། ཞེས་
དང༌། དེ་བཞིན་དུ་དེ་དག་ཚད་མ་མེད་པ་ཉིད་དང༌། ཞེས་གསུངས། སྡུག་བསྔལ་རྗེས་
ཤེས་སྟོན་པ་ལ། ཀོའུ་ཤི་ཀ་གཟུགས་ཚད་མེད་པའི་ཕྱིར་བྱང་ཆེན་རྣམས་ཀྱི་ཕར་ཕྱིན་ནི་ཚད་
མེད་པའོ། །ཞེས་སོགས་གསུངས། དེའི་དོན་འཆད་པ་ལ། ཚད་མེད་པ་དང༌། ཞེས་དང༌
སྔ་མ་བཞིན་དུ་ནམ་མཁའ་ཚད་མེད་པ་ཉིད་ཀྱིས་དེ་དག་ཚད་མེད་པ་ཞེས་བྱ་བ་དེ་ལྟ་བུ་ནི་སྡུག་

73
སྐབས་གཉིས་པའི་སྤྱི་དོན།
བསྔལ་གྱི་བདེན་པའི་རྣམ་པ་དག་ཡིན་ནོ། །ཞེས་གསུངས། གཉིས་པ་ཀུན་འབྱུང་བདེན་པའི་
རྣམ་པ་ལ་བརྟེན་པའི་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཞི་ཡོད་པའི་དང་པོ་
ཀུན་འབྱུང་ཆོས་བཟོད་སྟོན་པ་ལ། ཀོའུ་ཤི་ཀ་གཟུགས་མཐའ་ཡས་པའི་ཕྱིར་བྱང་ཆེན་རྣམས་
ཀྱི་ཕར་ཕྱིན་ནི་མཐའ་ཡས་སོ། །ཞེས་སོགས་གསུངས། དེའི་དོན་འཆད་པ་ལ། མཐའ་
མེད་དང༌། ཞེས་དང༌། གཟུགས་ལ་སོགས་པ་ལ་ངོ་བོ་ཉིད་མེད་པ་ཉིད་ཀྱིས་རྟག་པ་དང་
ཆད་པའི་མཐའ་ཉིད་ལ་སོགས་པ་མེད་པ་དང༌། ཞེས་གསུངས། ཀུན་འབྱུང་ཆོས་ཤེས་སྟོན་
པ་ལ། དེ་ནས་དབང་པོ་དང་བཅས་པའི་ལྷ་རྣམས་དང་ཚངས་པ་དང་བཅས་པའི་ལྷ་རྣམས་
དང་སྐྱེ་དགུའི་བདག་པོ་དང་བཅས་པའི་ལྷ་རྣམས་དང༌། སྐྱེས་པ་བུད་མེད་དང་བཅས་པ་དག་
གིས་ལན་གསུམ་དུ་ཆེད་དུ་བརྗོད་པ་ནི་འདི་ལྟ་སྟེ། ཨེ་མ་ཧོ། ཆོས་རྣམས་ཀྱི་ཆོས་ཉིད་འདི་
ནི་དེ་བཞིན་གཤེགས་པའི་མཐུ་དང༌། ཞེས་སོགས་དང༌། བཅོམ་ལྡན་འདས་བདག་གིས་
ཀྱང་བྱང་ཆེན་ཤེར་ཕྱིན་འདི་དང་མ་བྲལ་བ་དེ་ནི་དེ་བཞིན་གཤེགས་པ་ཉིད་དུ་གཟུང་བར་བྱའོ།།
ཞེས་སོགས་གསུངས དེའི་དོན་འཆད་པ་ལ། དེར་གནས་གཟུགས་ལ་སོགས་པ་ལ།།
སངས་རྒྱས་ཉིད་དུ་ངེས་འཛིན་དང༌། །ཞེས་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་
པ་ནི་ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་གཟུགས་ལ་སོགས་པ་དེ་བཞིན་གཤེགས་པ་ཉིད་དུ་
ངེས་པར་འཛིན་པ་དང༌། ཞེས་གསུངས། དེ་ཡང་མདོའི་ཚིག་ཟིན་དང་བསྟུན་ན།།
གཟུགས་སོགས་དོན་དམ་པར་མི་དམིགས་པར་རྟོགས་པའི་ཆོས་ཤེས་དེར་གནས་པའི་བྱང་
སེམས་ཀྱི་ཕུང་པོ་ལ་གཞན་གྱིས་སངས་རྒྱས་སུ་གཟུང་དུ་རུང་བའི་ཕན་ཡོན་བསྟན་པའོ།།
ཀུན་འབྱུང་རྗེས་བཟོད་སྟོན་པ་ལ། །དེ་ནས་ལྷའི་བུ་དེ་དག་གིས་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་རྣམས་ཀྱི་ཤེར་ཕྱིན་འདི་ནི་གཟུགས་མི་ལེན་
མི་འདོར་བའི་ཚུལ་དང༌། ཞེས་སོགས་གསུངས། དེའི་དོན་འཆད་པ་ལ། བླང་མེད་དོར་བ་
མེད་སོགས་དང༌། ཞེས་དང༌། དེ་བཞིན་དུ་དེ་ལ་གནས་པ་ནི་ཆོས་ཐམས་ཅད་ལ་བླང་བ་
དང་དོར་བ་མེད་བ་སྒོམ་པ་ལ་སོགས་པ་དང༌། ཞེས་གསུངས། ཀུན་འབྱུང་རྗེས་ཤེས་སྟོན་

74
རྗེ་བཙུན་ཆོས་ཀྱི་རྒྱལ་མཚན་གྱི་གསུང
པ་ལ། ཀོའུ་ཤི་ཀ་ཡང་རིགས་ཀྱི་བུའམ་རིགས་ཀྱི་བུ་མོ་དེ་དག་ལ་མིའམ་མི་མ་ཡིན་པ་དག་
གླགས་རྙེད་པར་མི་འགྱུར་རོ། །ཞེས་སོགས་དང༌། རིགས་ཀྱི་བུའམ་རིགས་ཀྱི་བུ་མོ་དེ་
དག་གིས་མི་དམིགས་པའི་ཚུལ་གྱིས་སེམས་ཅན་ཐམས་ཅད་ཀྱི་དྲུང་དུ་བྱམས་པ་དང་སྙིང་རྗེ་
དང་དགའ་བ་དང་བཏང་སྙོམས་ཤིན་ཏུ་བསྒོམས་པའི་ཕྱིར་རོ། །ཞེས་སོགས་གསུངས།
དེའི་དོན་འཆད་པ་ལ། བྱམས་ལ་སོགས་དང༌། ཞེས་དང༌། ངོ་བོ་ཉིད་མེད་པར་མོས་པ་
སྔོན་དུ་འགྲོ་བའི་ཚད་མེད་པ་བཞི་བསྒོམ་པར་བྱའོ། །ཞེས་བྱ་བ་དེ་ལྟ་བུ་ནི་ཀུན་འབྱུང་བའི་
བདེན་པའི་རྣམ་པ་དག་ཡིན་ནོ། །ཞེས་གསུངས། སྐད་ཅིག་མ་བརྒྱད་པར་འདིར་བྱམས་
སོགས་སྒོམ་པར་གསུངས་པ་ལ་དགོས་པ་ཡོད་དེ། འདིར་སྡུག་ཀུན་གྱི་སྐྱོན་རྫོགས་པར་
རིགས་ཤིང༌། དགུ་པར་འགོག་པའི་ཡོན་ཏན་མཐོང་བ་ན་སྲིད་པར་གནས་ནས་གཞན་དོན་
བྱེད་པ་དོར་ནས་ཞི་བ་ལ་གཞོལ་བས་དེ་དགག་པར་བྱ་བའི་ཆེད་ཡིན་པའི་ཕྱིར། གསུམ་པ་
འགོག་བདེན་གྱི་རྣམ་པ་ལ་བརྟེན་པའི་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཞི་
ཡོད་པའི་དང་པོ། འགོག་པ་ཆོས་བཟོད་སྟོན་པ་ལ། ཀོའུ་ཤི་ཀ་གང་རིགས་ཀྱི་བུའ མ་
རིགས་ཀྱི་བུ་མོ་གང་ཤེར་ཕྱིན་འདི་འཛིན་ཅིང་འཆང་བ་དང༌། ཀློག་ཅིང་ཀུན་ཆུབ་པར་བྱེད་པ་
དང་༑ ཞེས་པ་ནས། རིགས་ཀྱི་བུའམ་རིགས་ཀྱི་བུ་མོ་དེ་དག་གིས་ནང་སྟོང་པ་ཉིད་མི་
དམིགས་པའི་ཚུལ་གྱིས་ཤིན་ཏུ་བསྒོམས་པའི་ཕྱིར་རོ། །ཞེས་སོགས་གསུངས། དེའི་དོན་
འཆད་པ་ལ། སྟོང་ཉིད་དང༌། ཞེས་དང༌། གཟུགས་ལ་སོགས་པའི་ངོ་བོའི་
འི་གཉུག་མ་རང་
བཞིན་ཁོ་ནའི་སྟོང་པ་ཉིད་དང༌། ཞེས་གསུངས། འགོག་པ་ཆོས་ཤེས་སྟོན་པ་ལ། དེ་ནས་
ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས་ཅི་ཙམ་དུ་བྱང་ཆེན་ཤེར་ཕྱིན་འདི་འཛིན་པ་དང༌། འཆང་བ་དང༌། ཀློག་པའམ
ཀུན་ཆུབ་པར་བྱེད་པའམ། ཚུལ་བཞིན་དུ་ཡིད་ལ་བགྱིད་པ་དེ་དག་གིས་མཐོང་བའི་ཆོས་འདི་
ཉིད་ལ་ཡོན་ཏན་འདི་དག་ཡོངས་སུ་འཛིན་པར་འགྱུར་ཞིང༌། སེམས་ཅན་རྣམས་ཡོངས་སུ་
སྨིན་པར་བགྱིད་པ་དང༌། སངས་རྒྱས་ཀྱི་ཞིང་ཡོངས་སུ་དག་པར་བགྱིད་པ་དང༌། ཞེས་

75
སྐབས་གཉིས་པའི་སྤྱི་དོན། 》
སོགས་གསུངས། དེའི་དོན་འཆད་པ་ལ། སངས་རྒྱས་ཉིད་ནི་འཐོབ་པ་དང༌ཞེས་དང༌།
ཆོས་ཀྱི་དབྱིངས་དང་མཉམ་པའི་དགེ་བའི་རྩ་བ་རྣམས་ཀྱི་འབྲས་བུ་དེ་བཞིན་གཤེགས་པ་ཉིད་
འཐོབ་པ་དང༌། ཞེས་གསུངས། འགོག་པ་རྗེས་བཟོད་སྟོན་པ་ལ། དེ་ནས་ལྷ་རྣམས་ཀྱི་
དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཇི་
ཙམ་དུ་ཤེར་ཕྱིན་ཟབ་མོ་འདི་ཡོངས་སུ་བཟུང་ན་ཕར་ཕྱིན་དྲུག་པོ་ཐམས་ཅད་ཡོངས་སུ་གཟུང་
བར་འགྱུར་བ་ནི་འདི་ལྟ་སྟེ། སྦྱིན་པའི་ཕར་ཕྱིན་དང༌། ཞེས་སོགས་གསུངས། དེའི་དོན་
འཆད་པ་ལ། རྣམ་པར་བྱང་ཀུན་ཡོངས་བསྡུས་དང༌། །ཞེས་དང༌། ཤེས་རབ་ཀྱི་ཕ་རོལ་ཏུ་
ཕྱིན་པའི་ཕྱིར་གཉེན་པོ་རྣམས་རྣམ་པ་ཐམས་ཅད་དུ་བསྡུས་པ་དང༌། ཞེས་གསུངས། འགོག་
པ་རྗེས་ཤེས་སྟོན་པ་ལ། ཀོའུ་ཤི་ཀ་གང་ཕྱོགས་གང་ན་རིགས་ཀྱི་བུའམ་རིགས་ཀྱི་བུ་མོ་ཤེར་
ཕྱིན་འདི་འཛིན་པ་དང༌། འཆང་བ་དང༌། ཀློག་པ་དང༌ཞེས་སོགས་ནས། ཤེར་ཕྱིན་
འདི་ལ་སེམས་རྣམས་པར་གཡེང་བའམ་བརྒལ་བའམ་བརྩོད་པའམ་འགལ་བར་བྱ་བའི་ཕྱིར་
འོང་བར་མི་ནུས་ཏེ། ཞེས་པ་ནས། གང་ནས་བྱུང་བ་དེ་དང་དེ་ཉིད་དུ་མེད་པར་འགྱུར་ཞིང་
རྣམ་པར་འཕེལ་བར་མི་འགྱུར་རོ། །ཞེས་གསུངས། དེའི་དོན་འཆད་པ་ལ། ཉམ་ང་བ་དང་
ནད་ཀུན་སེལ། །ཞེས་དང༌། དེ་ཉིད་ཀྱིས་ཕྱི་དང་ནང་གི་འཚེ་བ་རབ་ཏུ་ཞི་བ་ཞེས་བྱ་བ་དེ་
ལྟ་བུ་ནི་འགོག་པའི་བདེན་པའི་རྣམ་པ་དག་ཡིན་ནོ། །ཞེས་གསུངས། བཞི་པ་ལམ་བདེན་གྱི་
རྣམ་པ་ལ་བརྟེན་པའི་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཞི་ཡོད་པའི་དང་པོ་
ལམ་ཆོས་བཟོད་སྟོན་པ་ལ། དེ་ཅིའི་ཕྱིར་ཞེ་ན། ཀོའུ་ཤི་ཀ་དེ་ནི་འདི་ལྟར་ཤེར་ཕྱིན་ནི་ཆོས་
ཐམས་ཅད་ཉེ་བར་ཞི་བར་བྱེད་པ་སྟེ། རྣམ་པར་འཕེལ་བར་བྱེད་པ་མ་ཡིན་ནོ། །ཞེས་
སོགས་གསུངས། དེའི་དོན་འཆད་པ་ལ། མྱ་ངན་འདས་འཛིན་ཞི་ཉིད་དང༌། །ཞེས་དང༌།
ངོ་བོ་ཉིད་མེད་པ་སྒོམ་པ་ཁོ་ནས་གཟུགས་ལ་སོགས་པ་དང༌། མྱ་ངན་ལས་འདས་ཝ་ལ་
མངོན་པར་ཞེན་པ་ཞི་བ་དང༌། ཞེས་གསུངས། ལམ་ཆོས་ཤེས་སྟོན་པ་ལ། དེ་ནས་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་འཇིག་རྟེན་སྐྱོང་བའི་རྒྱལ་པོ་ཆེན་པོ་

76
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
རྣམས་དང༌། ཞེས་པ་ནས། རིགས་ཀྱི་བུའམ་རིགས་ཀྱི་བུ་མོ་གང་ཤེར་ཕྱིན་འདི་འཛིན་ཅིང་
འཆང་བ་དང༌། ཀློག་ཅིང་ཀུན་ཆུབ་པར་བྱེད་པ་དང༌། ཚུལ་བཞིན་དུ་ཡིད་ལ་བྱེད་པ་དེ་ལ་
རྟག་ཏུ་རྒྱུན་མི་འཆད་པར་བསྲུང་བ་དང༌། བསྐྱབ་པ་དང༌། སྦ་བར་མཛད་དེ། ཞེས་
སོགས་གསུངས། དེའི་དོན་འཆད་པ་ལ། སངས་རྒྱས་རྣམས་ཀྱིས་བསྲུང་ལ་སོགས།།
ཞེས་དང༌། ཤེས་རབ་དང་ཐབས་ལ་མཁས་པ་ལ་ཞུགས་པ་ལ་སངས་རྒྱས་རྣམས་ཀྱིས་
བསྲུང་བ་དང་བསྐྱབ་པ་དང༌། ཙྭ་བ་དག་མཛད་པ་དང༌། ཞེས་གསུངས། ལམ་རྗེས་བཟོད་
སྟོན་པ་ལ། དེའི་ཚིག་བླང་བར་འོས་པ་དང་ལྡན་པར་འགྱུར་རོ། །ཞེས་པ་ནས། བདག་
ཀྱང་སྲོག་གཅོད་པ་སྤོང་བར་འགྱུར་ལ་གཞན་ཡང་སྲོག་གཅོད་པ་སྤོང་བ་ལ་ཡང་དག་པར་
སྐུལ་བར་འགྱུར། ཞེས་སོགས་གསུངས། དེའི་དོན་འཆད་པ་ལ། སྲོག་མི་གཅོད་པ་ལ་
སོགས་པ། །རྣམ་པ་ཀུན་མཁྱེན་ཚུལ་ལ་ནི། །བདག་ཉིད་གནས་ཏེ་སེམས་ཅན་དག།
འགོད་དང༌། ཞེས་གསུངས། སངས་རྒྱས་ཉིད་མངོན་བར་འདོད་བས་བདག་ཉིད་སྲོག་
གཅོད་པ་སྤོང་བ་ལ་སོགས་པ་རྣམ་པ་ཐམས་ཅད་མཁྱེན་པ་ཉིད་ལ་གནས་ནས་དེ་ཉིད་ལ་གཞན་
དག་འགོད་པ་དང༌། ཞེས་གསུངས། ལམ་རྗེས་ཤེས་སྟོན་པ་ལ། ཀོའུ་ཤི་ཀ་གཞན་ཡང་
བྱང་ཆེན་ཕར་ཕྱིན་དྲུག་ལ་སྤྱོད་པའི་ཚེ་སྦྱིན་པ་ཡོངས་སུ་གཏོང་བ་གང་ཡིན་པ་དེ་ཡང་སེམས་
ཅན་ཐམས་ཅད་དང་ཐུན་མོང་དུ་བྱས་ཤིང་མི་དམིགས་པའི་ཚུལ་གྱིས་བླ་མེད་རྫོགས་བྱང་དུ་
ཡོངས་སུ་བསྔོ་བར་བྱེད་དོ། །ཞེས་པ་ནས། རྣམ་མཁྱེན་གྱི་སེམས་དང་ཡང་མི་འབྲལ་བར་
དེ་དག་གིས་ཚེ་འདི་དང་ཚེ་རབས་གཞན་གྱི་ཕན་ཡོན་རབ་ཏུ་འཐོབ་པར་འགྱུར་རོ། །ཞེས་
གསུངས༑ དེའི་དོན་འཆད་པ་ལ། སྦྱིན་པ་ལ་སོགས་པ། རྫོགས་པའི་བྱང་ཆུབ་ཏུ་བསྔོ་བ།།
ལམ་ཤེས་ཉིད་ཀྱི་སྐད་ཅིག་མ། །ཞེས་གསུངས། སྦྱིན་པ་ལ་སོགས་པ་མི་ཟད་བར་བྱེད་
འདོད་པས་ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་བྱའོ། །ཞེས་བྱ་བ་དེ་ལྟ་བུ་ནི་ལམ་
གྱི་བདེན་པའི་རྣམ་པ་དག་ཡིན་ཏེ། ཞེས་གསུངས། མདོ་ལས། བསྲུང་བ་དང༌། བསྐྱབ་
པ་དང༌། སྦ་བར་མཛད་དེ། ཞེས་གསུངས་པའི་དོན་རིམ་པ་ལྟར་ལྷས་བྱས་པ་དང༌།

77
སྐབས་གཉིས་པའི་སྤྱི་དོན།
འབྱུང་བ་ལས་གྱུར་པ་དང༌། ནང་གི་བར་ཆད་སེལ་བའོ། །གསུམ་པ་རྣམ་པ་མ་བཤད་པར་
འདོད་པ་དགག་པ་ལ། །ཁས་བླངས་བརྗོད་པ་དང༌། དེ་དགག་པ་གཉིས་ལས། དང་པོ་ནི།
རྒྱན་གྱི་འགྲེལ་བྱེད་ཁ་ཅིག །དེ་བཞིན་ཉིད་དང་སངས་རྒྱས་དག །ཅེས་སོགས་ཀྱིས་ཐེག་
ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་བསྟན་པ་ཙམ་ཡིན་གྱི་དེ་དག་གིས་རྣམ་པ་
མ་བསྟན་ཏེ། དེ་དག་གིས་ནི་རྗེས་ཤེས་ཀྱི་ཕན་ཡོན་འབའ་ཞིག་བསྟན་པའི་ཕྱིར། དེ་བཞིན་
དུ་སྔར་བཤད་པ་དང༌། མ་བཤད་པའི་ངེས་འབྱེད་ཆ་མཐུན་ལ་ཡང་ཤེས་པར་བྱའོ། །རྣམ་པ་
རྣམས་ནི་རྣམ་པ་བརྒྱ་བདུན་ཅུ་རྩ་གསུམ་གྱི་སྐབས་སུ་འཆད་དོ། །ཞེས་ཟེར་བའི་ཕྱོགས་སྔ་
སྟོན་པ་ལ། ཁ་ཅིག་ནི་འདིར་ཚིག་ལེའུར་བྱས་པའི་དོན་ཉེ་བར་མཚོན་པ་ལྷུར་ལེན་པའི་གཞུང་
གིས་རྣམ་པའི་དོན་མ་བཤད་པར། མཐོང་བའི་ལམ་གྱི་སྐད་ཅིག་མ་བཅུ་དྲུག་ཉེ་བར་མཚོན་པ་
ཉི་ཚེ་བ་མཛད་པར་ཟད་དེ། བཤད་པ་དང་མ་བཤད་པའི་ངེས་པར་འབྱེད་པའི་ཆ་དང་མཐུན་པ་
ལ་སོགས་པའི་དོན་གྱིས་ཚིག་ལེའུར་བྱས་པ་རྣམས་སུ་ཡང་དེ་བཞིན་དུ་བལྟ་བར་བྱའོ།།
ཞེས་ཟེར་རོ། །ཞེས་གསུངས། གཉིས་པ་ལ། རིགས་པས་དགག་པ་དང༌། ལུང་གིས་
དགག་པ་གཉིས་ལས། དང་པོ་ནི། དེ་བཞིན་ཉིད་དང༌། ཞེས་སོགས་ཀྱི་གཞུང་ཆོས་ཅན།
ཁྱོད་ཀྱིས་མངོན་རྟོགས་ཀྱིས་རིམ་པ་མ་བསྟན་པར་ཐལ། ཁྱོད་ཀྱིས་ལམ་གྱི་འཛིན་སྟངས་ཀྱི་
རྣམ་པ་མ་བསྟན་པའི་ཕྱིར། རྟགས་ཁས། ཞེས་འཆད་པ་ལ། གཞན་དག་ན་རེ་དེ་དག་
གིས་ནི་སྒོམ་པའི་རིམ་པ་ལ་སོགས་པ་མ་བསྟན་པའི་ཕྱིར། མངོན་པར་རྟོགས་པའི་རིམ་པ་
ཅུང་ཟད་ཀྱང་མ་བསྟན་ཏོ། །ཞེས་གསུངས། གཉིས་པ་ནི། དམིགས་པ་དང་ནི་རྣམ་པ་
དང༌༑ །ཞེས་པའི་གཞུང་སྒྲ་ཇི་བཞིན་དུ་ཁས་བླང་དུ་མི་རུང་བར་ཐལ། དེས་ཐེག་ཆེན་གྱི་
སྦྱོར་ལམ་གྱི་རྣམ་པ་མ་བསྟན་པའི་ཕྱིར། རྟགས་ཁས། ཞེས་འཆད་པ་ལ། གཞན་ཡང༌།
དམིགས་པ་དང་ནི་རྣམ་པ་དང༌། །ཞེས་བྱ་བ་ལ་སོགས་པའི་ཚིགས་སུ་བཅད་པའི་དོན་ཀྱང་ཇི་
ལྟར་དྲངས་ཞེས་ཟེར་རོ། །ཞེས་གསུངས།

78
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
༼ མཐའ་དཔྱད་པ་ལ་མཐོང་ལམ་སྐྱེ་བའི་རྟེན་བཤད་པ།༽
དེས་ན་གཞུང་འདིའི་སྐབས་སུ་མཐའ་དཔྱད་པ་ལ། མཐོང་ལམ་སྐྱེ་བའི་རྟེན་བཤད་པ་དང༌།
བརྟེན་པ་མཐོང་ལམ་བཤད་པ་གཉིས་ལས། དང་པོ་ལ་ལུས་རྟེན་བཤ སེམས་
ན་བཤད་པ་དང༌།
རྟེན་བཤད་པའོ། །དང་པོ་ནི། སྒྲ་མི་སྙན་པ་དང༌། ཟ་མ་མ་ནིང་མ་གཏོགས་པའི་གླིང་
གསུམ་གྱི་སྐྱེས་པ་བུད་མེད་དང༌། འདོད་ལྷ་རིགས་དྲུག་གི་རྟེན་ལ་ཐེག་ཆེན་གྱི་མཐོང་ལམ་
དངོས་སུ་གསར་དུ་སྐྱེ་བ་ཡོད་དེ། དེ་རྣམས་ཀྱི་རྟེན་ལ་དེ་དངོས་སུ་གསར་དུ་སྐྱེ་བའི་མཐུན་
རྐྱེན་ཚང་ཞིང་འགལ་རྐྱེན་དང་བྲལ་བ་ཡོད་པའི་ཕྱིར། ཁམས་གོང་མའི་རྟེན་ལ་ཐེག་ཆེན་གྱི་
མཐོང་ལམ་དངོས་སུ་གསར་དུ་སྐྱེ་བ་མེད་དེ། དེ་རྣམས་ཀྱི་རྒྱུད་ལ་འཁོར་བ་ལ་དམིགས་པའི་
སྐྱོ་ཤས་ཆུང་པའི་ཕྱིར་ཏེ། བསྡུ་བ་ལས། གཟུགས་དང་གཟུགས་མེད་པའི་ཁམས་གོང་མར་
སྐྱེས་པས་ཀྱང་དང་པོར་བདེན་པ་རྣམས་མངོན་པར་མི་རྟོགས་ཏེ། །འདི་ལྟར་གནས་དེ་དག་ནི་
སྐྱོ་བར་འགྱུར་བ་དཀའ་བ་ཡིན་པས། རེཤིག་སྐྱོ་བ་ཆུང་དུས་ཀྱང་བདེན་པ་རྣམས་མངོན་པར་
མི་རྟོགས་ན་གང་ན་སྐྱོ་བ་ཆུང་ཡང་ཐམས་ཅད་ཀྱི་ཐམས་ཅད་དུ་མེད་པས་ལྟ་སྨོས་ཀྱང་ཅི་
དགོས་པའི་ཕྱིར་རོ། ། ཞེས་དང༌མཛོད་ལས། གོང་ན་མཐོང་ལམ་མེད། མི་སྐྱོ།
ཞེས་གསུངས་པའི་ཕྱིར། དེ་ལྟར་ན་ཡང་ཟ་མ་ཏོག་བཀོད་པའི་མདོ་ལས་འཕགས་པ་འཇིག་
རྟེན་དབང་ཕྱུག་གིས་ཡི་དྭགས་མང་པོ་བདེན་པ་མཐོང་བ་ལ་བཀོད་བར་གསུངས་པ་དང་མི་
འགལ་ཏེ། དེ་ནི་བདེན་པ་མཐོང་བའི་རྒྱུ་ཐེག་ཆེན་སེམས་བསྐྱེད་ལ་བཀོད་པ་ལ་དགོངས་པ་
ཡིན་པའི་ཕྱིར། ལྷའི་བུ་རབ་གནས་ཀྱིས་ཞུས་པའི་མདོ་ལས། འདོད་པ་དང་གཟུགས་ཀྱི་
ལྷའི་བུ་བྱེ་བ་ཕྲག་བརྒྱ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་
དག་པ་ཐོབ་བོ། །ཞེས་གསུངས་པ་ཡང་གཟུགས་ཀྱི་ལྷ་རྣམས་ཀྱིས་ཐེག་ཆེན་སེམས་བསྐྱེད་
ཐོབ་པ་དང༌། ཐེག་ཆེན་གྱི་སྦྱོར་ལམ་དྲོད་རྩེ་མོ་ཙམ་ཐོབ་པ་ལ་དགོངས་ནས་དེ་ལྟར་གསུངས་
པ་ཡིན་ཏེ། དཔེར་ན། ལེགས་སྨོན་ཙམ་ལ་དགོངས་ནས་ཀླུའི་རྟེན་ལ་བསྙེན་གནས་ཀྱི་སྡོམ་

79
སྐབས་གཉིས་པའི་སྤྱི་དོན
པ་ཡོད་པར་བཤད་པ་དང་ལྷའི་དགེ་བསྙེན་སོགས་ཡོད་བར་བཤད་པ་བཞིན་ནོ། །དར་ཊཱི ཀ་གི་
རྗེས་འབྲང་འགའ་ཞིག་ཁམས་གོང་མའི་རྟེན་ལ་མཐོང་ལམ་དངོས་སུ་གསར་དུ་སྐྱེ་བ་ཡོད་པར་
འདོད་པ་མི་འཐད་དེ། རྣམ་བཤད་ལས། སྒྲ་མི་སྙན་པ་དང་ཟ་མ་མ་ནིང་མ་གཏོགས་པའི་མི་
དང་འདོད་ལྷའི་རྟེན་ལ་སྐྱེ་ཡི། གོང་མའི་རྟེན་ལ་མ་ཡིན་ཏེ། ཁམས་གསུམ་ལ་སྐྱོ་ཤས་ཆུང་
བའི་ཕྱིར། ཞེས་དང༌། ལམ་རིམ་ལས། སྔོན་མིའི་རྟེན་ལ་ལམ་ལ་སྦྱངས་པའི་བག་ཆགས་
འཐུག་པོའི་དབང་གིས་འདོད་ལྷ་ཁ་ཅིག་དང་པོར་བདེན་པ་མཐོང་བའི་རྟེན་དུ་རུང་ཡང༌།
ཁམས་གོང་མའི་རྟེན་ལ་དང་པོར་འཕགས་ལམ་ཐོབ་པ་མི་སྲིད་ཅིང༌། ཞེས་གསུངས་པ་དང་
འགལ་བའི་ཕྱིར། ངན་སོང་བ་དང་སྒྲ་མི་སྙན་པའི་རྟེན་ལ་དེ་དངོས་སུ་གསར་དུ་སྐྱེ་བ་མེད་དེ།
དེ་རྣམས་རྣམ་སྨིན་གྱི་སྒྲིབ་པ་ཤས་ཆེན་པོ་དང་ལྡན་པའི་ཕྱིར གཉིས་པ་ལ། ཐེག་ཆེན་གྱི་
མཐོང་ལམ་དེ་བསམ་གཏན་གྱི་དངོས་གཞིའི་སེམས་ལ་བརྟེན་ནས་དངོས་སུ་གསར་དུ་སྐྱེ་བ་
ཡིན་ཏེ། དེ་དངོས་སུ་གསར་དུ་སྐྱེ་བའི་སེམས་རྟེན་ཡོད། དེར་གྱུར་པའི་གཟུགས་མེད་ཀྱི་
དངོས་གཞི་ཡང་མེད། དེར་གྱུར་པའི་བསམ་གཏན་གྱི་ཉེར་བསྡོགས་ཀྱང་མེད། དེ་འདྲའི་
འདོད་སེམས་ཀྱང་མེད་པའི་ཕྱིར། གཉིས་པ་གྲུབ་སྟེ། བསྡུ་བ་ལས། བདེན་པ་རྣམས་
མངོན་པར་རྟོགས་པ་ནི་བསམ་གཏན་རྣམས་ཁོ་ན་དང༌། ཞེས་དང༌། གཟུགས་མེད་པའི་
སྙོམས་པར་ཞུགས་པ་ནི་མ་ཡིན་ཏེ། འདི་ལྟར་གཟུགས་མེད་པའི་སྙོམས་པར་འཇུག་པའི་
ལམ་ནི་ཞི་གནས་ཤས་ཆེ་བ་ཡིན་ན་ལྷག་མཐོང་ཤས་ཆེ་བ་མ་ཡིན་པས། ལྷག་མཐོང་ཤས་
ཆུང་བའི་ལམ་གྱིས་དང་པོར་བདེན་པ་རྣམས་མངོན་པར་མི་རྟོགས་ཏེ། ཞེས་གསུངས་པའི་
ཕྱིར༑ གསུམ་པ་གྲུབ་སྟེ། བྱང་སེམས་སྦྱོར་ལམ་པ་ཡིན་ན། བསམ་གཏན་གྱི་དངོས་
གཞིའི་སྙོམས་འཇུག་ཐོབ་པས་ཁྱབ་པ་གང་ཞིག །ལམ་སླ་བ་དངོས་གཞི་བོར་ནས་དཀའ་བ་
ཉེར་བསྡོགས་ལ་བརྟེན་པ་ལ་དགོས་པ་མེད་པའི་ཕྱིར། བཞི་པ་གྲུབ་སྟེ། རྣམ་བཤད་ལས།
འགྲེལ་ཆེན་དུ་སྒོམ་ལམ་འདོད་སེམས་དང་སྲིད་རྩེའི་སེམས་ལ་བརྟེན་པར་བཤད་ཀྱང་དེས་
མཐོང་ལམ་ཡང་མཚོན་མི་ནུས་སམ་སྙམ་མོ། །ཞེས་གསུངས་པའི་ཕྱིར། ཐེག་ཆེན་གྱི་

80
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
མཐོང་ལམ་དངོས་སུ་གསར་དུ་སྐྱེ་བའི་སེམས་རྟེན་དུ་གྱུར་པའི་འདོད་སེམས་དང་སྲིད་རྩེ་
སེམས་དང་བསམ་གཏན་གྱི་ཉེར་བསྡོགས་རྣམས་ནི་མེད་དེ། འགྲེལ་ཆེན་ལས། གང་ཡང་
འདོད་པ་ཁམས་དང་སྲིད་རྩེ་ན། བྱང་ཆུབ་ལམ་གྱི་ཡན་ལག་སྤངས་ཞེས་བྱ་བ་ནི་ཐབས་ལ་མི་
མཁས་པའི་ཕྱིར་ཉན་ཐོས་ཀྱི་དབང་དུ་བྱས་པ་ཡིན་གྱི་དེ་དང་འདི་ལ་འགལ་བ་མེད་དོ་ཞེས་བྱ་
བ་ནི་ཁ་ཅིག་གིའོ། ཞེས་གསུངས་པའི་ཕྱིར་དང༌། བསྡུ་བ་ལས། བསམ་གཏན་དང་པོའི་
ཉེར་བསྡོགས་མི་ལྕོགས་མེད་པ་ལ་བརྟེན་ནས་མངོན་པར་རྟོགས་པར་འགྱུར་གྱི་ཞེས་གསུངས་
པའི་ཕྱིར།
༼ བརྟེན་པ་མཐོང་ལམ་གྱི་རྣམ་གཞག་ལ་མཚན་ཉིད་དབྱེ་བ་སོགས་བཤད་པ།༽
གཉིས་པ་མཐོང་ལམ་གྱི་རྣམ་གཞག་བཤད་པ་ལ། མཚན་ཉིད། དབྱེ་བ། མཐོང་སྤང་སྤོང་
ཚུལ་ཇི་ལྟར་བསྟན་པ། སྐད་ཅིག་མ་དུར་སྐྱེ་བ་དཔྱད་པའོ། །དང་པོ་ལ། རང་རྒྱུད་ལྡན་གྱི་
གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་
བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་གྱི་མཚན་ཉིད། ཁ་ཅིག །སྦྱོར་ལམ་
ཆོས་མཆོག་གི་མཇུག་ཐོགས་དེ་མ་ཐག་ཏུ་བདེན་བཞིའི་རྣམ་པ་བཅུ་དྲུག་ལ་དམིགས་ནས་སྤྲོས་
བྲལ་མངོན་སུམ་དུ་རྟོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་གང་ཞིག
སྦྱིན་སོགས་སྤྱོད་པའི་རིགས་མཐའ་དག་གིས་ཟིན་པ་དེ། ཐེག་ཆེན་གྱི་མཐོང་ལམ་གྱི་མཚན་
ཉིད༑ ཁ་ཅིག ། དེ་ཐེག་ཆེན་ཐུན་མོང་མ་ཡིན་པའི་མཐོང་ལམ་གྱི་མཚན་ཉིད། ཁ་ཅིག།
དེ་སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་བ་རྣམས་མི་
འཐད་དེ། རིམ་པ་ལྟར་གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་
ལམ་དང༌། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་དང༌། ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་རྣམས་
ཀྱིས་མ་ངེས་པའི་ཕྱིར། ཁ་ཅིག། །སྤྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་བདེན་

81
71 སྐབས་གཉིས་པའི་སྤྱི་དོན
པ་མངོན་རྟོགས་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་
ཉིད་ཟེར་བ་མི་འཐད་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་ཡིན་ན
ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་གང་རུང་ཡིན་དགོས་པའི་ཕྱིར
ཁ་ཅིག །སྲིད་ཞི་གཉིས་ཀའི་མཐའ་འགོག་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་དེ།
ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་
ཆེན་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན།
དོན་དམ་ལ་ལྟོས་ཏེ་སྲིད་ཞིའི་མཐའ་འགོག་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་སུ་ཐལ།
འདོད་པ་གང་ཞིག །ཀུན་རྫོབ་ལ་ལྟོས་ཏེ་དེ་མ་ཡིན་པའི་ཕྱིར། ཀུན་རྫོབ་ལ་ལྟོས་ཏེ་སྲིད་
མཐའ་འགོག་བྱེད་ཀྱི་དེ་མ་ཡིན་པའི་ཕྱིར་ཏེ། བདག་མེད་ཕྲ་རགས་གང་རུང་མ་རྟོགས་པའི་
ཕྱིར༑ རྩ་བར་འདོད་མི་ནུས་ཏེ། སྲིད་ཞི་བདེན་སྟོང་དུ་རྟོགས་པའི་ཡེ་ཤེས་མ་ཡིན་པའི་ཕྱིར།
གཉིས་པ་དབྱེ་བ་ལ། ཐེག་ཆེན་གྱི་མཐོང་ལམ་གྱི་དབྱེ་བ་དངོས་དང༌། སྐད་ཅིག་མ་དུར་
བཤད་པའོ། །དང་པོ་ལ། ཐེག་ཆེན་གྱི་མཐོང་ལམ་ལ་དབྱེ་ན། ཐེག་ཆེན་གྱི་མཐོང་ལམ་
མཉམ་གཞག་ཡེ་ཤེས་དང༌། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས། དེ་གཉིས་གང་
རུང་མ་ཡིན་པའི་ཐེག་ཆེན་གྱི་མཐོང་ལམ་དང་གསུམ་དུ་ཡོད། རང་ཡུལ་དུ་གྱུར་པའི་བདག་
མེད་ལ་རྩེ་གཅིག་ཏུ་མཉམ་པར་གཞག་པའི་ཐེག་ཆེན་གྱི་བདེན་པ་མངོན་རྟོགས་དེ། དང་པོའི་
མཚན་ཉིད། དབྱེ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང༌། ཐེག་ཆེན་གྱི་
མཐོང་ལམ་རྣམ་གྲོལ་ལམ་དང༌། དེ་གཉིས་གང་རུང་མ་པའི་ཐེག་ཆེན་གྱི་མཐོང་མཉམ་
གཞག་ཡེཤེས་དང་གསུམ་དུ་ཡོད༌། སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་ཡེ་
ཤེས་གང་ཞིག། རང་གི་ངོས་སྐལ་གྱི་སྤང་བྱར་གྱུར་པའི་བདེན་འཛིན་ཀུན་བཏགས་ཀྱི་དངོས་
གཉེན་བྱེད་པའི་ཐེག་ཆེན་གྱི་བདེན་པ་མངོན་རྟོགས་དེ། དང་པོའི་མཚན་ཉིད། དབྱེ་ན
ཐེག་ཆེན་གྱི་མཐོང་ལམ་བཟོད་པ་བརྒྱད་ཡོད། དེ་གང་ཞིག །རང་དང་མཉམ་གཞག་ཐུན་
གཅིག་ལས་སྐྱེས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་

82
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ལས་གྲོལ་བའི་ཐེག་ཆེན་གྱི་བདེན་པ་མངོན་རྟོགས། གཉིས་པའི་མཚན་ཉིད། དབྱེ་ན།
ཐེག་ཆེན་གྱི་མཐོང་ལམ་ཤེས་པ་བརྒྱད་ཡོད། ཐེག་ཆེན་གྱི་མཐོང་ལམ་བར་ཆད་མེད་ལམ་
ཡིན་ན། བདེན་འཛིན་ཀུན་བཏགས་ཀྱི་དངོས་གཉེན་བྱེད་པས་མ་ཁྱབ་སྟེ། བདེན་འཛིན་ཀུན་
བཏགས་ཀྱི་རྒྱུར་གྱུར་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡོད་པའི་ཕྱིར། བདེན་
འཛིན་ཀུན་བཏགས་སྤངས་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཡིན་ན། ཐེག་
ཆེན་གྱི་མཐོང་ལམ་རྣམ་གྲོལ་ལམ་ཡིན་པས་མ་ཁྱབ་སྟེ། ཐེག་ཆེན་གྱི་མཐོང་ལམ་རྗེས་ཐོབ་
ཡེ་ཤེས་ཀྱི་རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་
མཐོང་ལམ་མཉམ་གཞག་ཡེ་ཤེས་དེ་ཐེག་ཆེན་གྱི་མཐོང་ལམ་བར་ཆད་མེད་ལམ་དང་རྣམ་གྲོལ་
ལམ་གང་རུང་མ་ཡིན་པའི་ཕྱིར། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་ལངས་
པའི་ཐེག་ཆེན་གྱི་བདེན་པ་མངོན་རྟོགས་གང་ཞིག །རང་རྒྱུད་ལྡན་གྱི་གང་ཟག་གི་རྒྱུད་ལ་
མངོན་གྱུར་དུ་འབྱུང་བ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད། དབྱེ་ན།
མཉམ་གཞག་ཤེས་བཟོད་སྐད་ཅིག་མ་བཅུ་དྲུག་གིས་དྲངས་པའི་རྗེས་ཐོབ་ཡེ་ཤེས་བཅུ་དྲུག་
ཡོད༑ ཁ་ཅིག །བདེན་འཛིན་ཀུན་བཏགས་སྤངས་པའི་ཐེག་ཆེན་གྱི་བདེན་པ་མངོན་རྟོགས།
ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་མཚན་ཉིད་དུ་འདོད་པ་མི་འཐད་དེ། ཐེག་ཆེན་གྱི་
མཐོང་ལམ་རྗེས་ཐོབ་ཡེ་ཤེས་ཀྱིས་མ་ངེས་པའི་ཕྱིར། ཁ་ཅིག །ཐེག་ཆེན་གྱི་མཐོང་ལམ་
རྗེས་ཐོབ་ཡེ་ཤེས་ལ་རྟོག་པས་ཁྱབ་པར་འདོད་པ་མི་འཐད་དེ། ཐེག་ཆེན་གྱི་མཐོང་ལམ་རྗེས་
ཐོབ་ཡེ་ཤེས་ལ་གནས་པའི་སེམས་པའི་རྒྱུད་ཀྱི་གཟུགས་བདེན་སྟོང་སྒྱུ་མ་ལྟ་བུར་མངོན་སུམ་
དུ་རྟོགས་པའི་ཡེ་ཤེས་དེ་ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཡིན་པའི་ཕྱིར་ཏེ། རྟགས་
སྔར་བཞིན་ནོ། །ཁ་ཅིག་གིས། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་
ཆེན་གྱི་མཐོང་ལམ་བར་ཆད་མེད་ལམ་དེ་རྣམ་གྲོལ་ལམ་ཡིན་ཏེ། དེ་དགེ་སྦྱོང་ཚུལ་གྱི་འབྲས་
བུ་ཡིན་པའི་ཕྱིར་ན་མ་ཁྱབ། ཁོ་ན་རེ། དེ་ཆོས་ཅན། རྣམ་གྲོལ་ལམ་དུ་ཐལ། ཉོན་སྒྲིབ་
སྤངས་པའི་མཉམ་གཞག་ཡེ་ཤེས་ཡིན་པའི་ཕྱིར། ཁྱབ་སྟེ། ཤེས་སྒྲིབ་སྤངས་པའི་མཉམ་

83
= སྐབས་གཉིས་པའི་སྤྱི་དོན།
གཞག་ཡེ་ཤེས་ཡིན་ན། རྣམ་གྲོལ་ལམ་ཡིན་དགོས་པའི་ཕྱིར་ཟེར་ན་མ་ཁྱབ། གཉིས་པ་
སྐད་ཅིག་མ་དུར་བཤད་པ་ལ། སྡེ་པ་རྣམས་ལ་གྲངས་མང་ཉུང་གི་འདོད་ཚུལ་མང་དུ་ཡོད་
ཀྱང་༑ གྲགས་ཆེ་བ་ལ། མཛོད་ལས། འདི་ལ་སྐད་ཅིག་བཅོ་ལྔ་ནི། །མ་མཐོང་མཐོང་
ཕྱིར་མཐོང་བའི་ལམ། །ཞེས་མཐོང་ལམ་སྐད་ཅིག་བཅོ་ལྔར་བཤད། ཡུམ་གྱི་རྒྱན་འདི་དང་
ཀུན་བཏུས་ལས་སྐད་ཅིག་མ་བཅུ་དྲུག་ཏུ་བཤད་དོ།
༼ མཐོང་སྤང་སྤོང་ཚུལ་ལ་དཔྱད་པ།༽
གསུམ་པ་མཐོང་སྤང་སྤོང་ཚུལ་ཇི་ལྟར་བསྟན་པ་ལ། བཤད་ཚུལ་འགོད་པ་དང༌། འཐད་མི་
འཐད་དཔྱད་པའོ། །དང་པོ་ལ། ཆོས་མངོན་པ་ནས་ཇི་ལྟར་བཤད་པ་དང༌། རྗེས་འབྲང་
རྣམས་ཀྱིས་ཇི་ལྟར་བཀྲལ་བ་གཉིས་ལས། དང་པོ་ནི། མཛོད་ལས། ཆོས་བཟོད་བཞི་
འདོད་པའི་སས་བསྡུས་ཀྱི་བདེན་པ་བཞིའི་མཐོང་སྤང་སྤོང་བའི་བར་ཆད་མེད་ལམ་དང༌།
ཆོས་ཤེས་བཞི་དེ་སྤངས་པའི་རྣམ་གྲོལ་ལམ་དང༌། རྗེས་བཟོད་བཞི་ཁམས་གོང་མའི་སས་
བསྡུས་ཀྱི་བདེན་པ་བཞིའི་མཐོང་སྤང་སྤོང་བའི་བར་ཆད་མེད་ལམ་དང༌། རྗེས་ཤེས་བཞི་དེ་
སྤངས་པའི་རྣམ་གྲོལ་ལམ་དུ་བཤད་ལ། ཀུན་བཏུས་ཀྱི་ལུགས་ལ། ཐེག་ཆེན་གྱི་མཐོང་
ལམ་སྡུག་བསྔལ་ཆོས་བཟོད་ཀྱིས་ཁམས་གསུམ་གའི་སྡུག་བསྔལ་མཐོང་སྤང་སྤོང་ཞིང༌།
སྡུག་བསྔལ་ཆོས་ཤེས་དེ་སྤངས་པའི་རྣམ་གྲོལ་ལམ་དང༌། སྡུག་བསྔལ་རྗེས་བཟོད་ཀྱིས་སྡུག་
བསྔལ་ཆོས་བཟོད་དང་ཆོས་ཤེས་གཉིས་ལ་དམིགས་ནས་འདི་ནི་འཕགས་པའི་ཆོས་རྣམས་ཀྱི་
རྒྱུའོ་ཞེས་འཛིན་ལ། སྡུག་བསྔལ་རྗེས་ཤེས་ཀྱིས་རྗེས་བཟོད་ལ་དམིགས་ནས་སྔར་ལྟར་འཛིན་
ཅིང་༑ དེས་ལྷག་མ་རྣམས་ལ་རིགས་འདྲ་བར་བཤད་དེ། ཀུན་བཏུས་ལས། སྡུག་བསྔལ་
ལ་ཆོས་ཤེས་པའི་བཟོད་པ་གང་ཞེ་ན་སྔར་རྣམ་པར་དཔྱད་པའི་དབང་དུ་བྱས་ནས་སོ་སོར་རང་
ལ་མངོན་སུམ་དུ་གྱུར་པའི་ཟག་པ་མེད་པའི་ཤེས་རབ་སྟེ། གང་གིས་སྡུག་བསྔལ་མཐོང་བས་
སྤང་བར་བྱ་བའི་ཉོན་མོངས་པ་སྤོང་བ་དེ་སྡུག་བསྔལ་ལ་ཆོས་ཤེས་པའི་བཟོད་པ་ཞེས་བྱའོ།།

84
རྗེ་བཙུན་ཆོས་ཀྱི་རྒྱལ་མཚན་གྱི་གསུང
ཆོས་ཤེས་པ་གང་ཞེ་ན། ཤེས་པ་གང་གི་བཟོད་པའི་མཇུག་ཐོགས་སུ་རྣམ་པར་གྲོལ་བར་
མངོན་སུམ་དུ་བྱེད་པའོ། །སྡུག་བསྔལ་ལ་རྗེས་སུ་རྟོགས་པར་བྱེད་པའི་བཟོད་པ་གང་ཞེ་ན།
སྡུག་བསྔལ་ལ་ཆོས་ཤེས་པའི་བཟོད་པ་དང༌། སྡུག་བསྔལ་ལ་ཆོས་ཤེས་པ་འདི་གཉིས་
འཕགས་པའི་ཆོས་རྣམས་ཀྱི་རྒྱུའོ་ཞེས་སོ་སོ་རང་ལ་མངོན་སུམ་དུ་གྱུར་པའི་ཟག་པ་མེད་པའི་
ཤེས་རབ་བོ། །སྡུག་བསྔལ་རྗེས་སུ་རྟོགས་པར་ཤེས་པ་གང་ཞེ་ན། སྡུག་བསྔལ་ལ་རྗེས་སུ་
ཤེས་པའི་བཟོད་པ་སྟེ་ངེས་པར་འཛིན་པའོ། །བདེན་པ་ལྷག་མ་རྣམས་ལ་ཡང་བཟོད་པ་དང་
ཤེས་པ་རྣམས་ཅི་རིགས་སུ་སྦྱར་བར་ཤེས་པར་བྱའོ་ཞེས་གསུངས་པའི་ཕྱིར། གཉིས་པ་ལ།
དཔལ་ལྡན་ཟླ་བས་མཛད་ཟེར་བའི་ཕུང་པོ་ལྔའི་རབ་བྱེད་ལས། སྤང་བྱའི་གྲངས་དང༌།
གཉེན་པོས་སྤོང་ཚུལ་རྣམས་མཛོད་ལས་བཤད་པ་ལྟར་བཤད་ལ། སློབ་དཔོན་འདིས་ནི་སྤང་
བྱའི་གྲངས་ལ་སོགས་པ་རྣམས་ཀུན་བཏུས་ལས་བྱུང་བ་བཞིན་བཤད། ཐུབ་པ་དགོངས་རྒྱན་
གྱི་ལེའུ་གཉིས་པར་སྤང་བྱའི་གྲངས་གཉེན་པོས་སྤོང་ཚུལ་བར་ཆད་མེད་ལམ་དང་རྣམ་གྲོལ་
ལམ་དུ་འགྱུར་ཚུལ་དང་པོ་བཅོ་ལྔ་མཐོང་ལམ་དང༌བཅུ་དྲུག་པ་སྒོམ་ལམ་དུ་འདོད་པ་
མཛོད་ལྟར་བཤད་ནས། ལེའུ་གསུམ་པར་སྤང་བྱའི་གྲངས་ཀུན་བཏུས་ལྟར་དང༌། གཉེན་
པོས་སྤོང་ཚུལ་དང་ལམ་གཉིས་སུ་འཇོག་ཚུལ་མཛོད་ལྟར་བཤད་པ་སོགས་མི་འདྲ་བ་དུ་མ་
བྱུང་ངོ། གཉིས་པ་ནི། མཛོད་ལས་དེ་ལྟར་གསུངས་པ་དེ་སྔར་ཁམས་གོང་འོག་གི་བདེན་པ་
སོ་སོར་གཏན་ལ་ཕབ་པའམ། ཁམས་གོང་འོག་གི་སྤང་བྱ་སྤོང་པའི་བྱེད་ལས་ཀྱི་སྒོ་ནས་
ཆོས་ཤེས་དང་རྗེས་ཤེས་ཕྱོགས་མཐུན་དུ་བཤད་ལ། ཐུབ་དགོངས་ལས་སྤང་བྱ་ཀུན་བཏུས་
ལྟར་དང་སྤོང་ཚུལ་མཛོད་བཞིན་དུ་བཤད་པ་མི་འཐད་དེ། དེ་ཀུན་བཏུས་དང་འགལ་བའི་ཕྱིར།
ཕུང་པོ་ལྔའི་རབ་བྱེད་ཅེས་པ་དེ་དཔལ་ལྡན་ཟླ་བས་མཛད་པ་མ་ཡིན་ཏེ། དེར་ཕལ་ཆེར་བྱེ་
བྲག་སྨྲ་བས་འདོད་པ་བཀོད་པའི་བཤད་པ་བྱས། དཔལ་ལྡན་ཟླ་བས་དོན་སྨྲ་གཉིས་ཀྱི་རྣམ་
གཞག་རྣམས་ཀུན་རྫོབ་ཙམ་དུ་གྲུབ་པར་འདོད་པ་ལ་ཡང་དགག་པ་མཛད་པའི་ཕྱིར། དེས་ན་
རང་ལུགས་ནི་ཀུན་བཏུས་སུ་བཤད་པ་ལྟར་འཐད་དེ། ལེགས་བཤད་གསེར་གྱི་འཕྲེང་བར།

85
སྐབས་གཉིས་པའི་སྤྱི་དོན
ཆོས་བཟོད་ཉིད་ཁམས་གསུམ་ཀའི་མཐོང་སྤང་གི་གཉེན་པོར་གསུངས་པའི་རྗེས་སུ་བཟང་པོའི་
ཞབས་ལ་སོགས་པ་མཁས་པ་དུ་མ་ཞིག་གིས་འབྲངས་སོ་ཞེས་གསུངས་པའི་ཕྱིར། དེའི་
ཚུལ་ཡང༌། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ནི་སྡུག་བདེན་གྱི་ཆོས་ཉིད་ལ་རྩེ་
གཅིག་ཏུ་མཉམ་པར་བཞག་པའི་སྒོ་ནས་སྡུག་བསྔལ་མཐོང་སྤང་གི་དངོས་གཉེན་བྱེད་པའི་བར་
ཆད་མེད་ལམ་ཡིན། དེའི་ཆོས་ཤེས་ནི་དེ་སྤངས་པའི་རྣམ་གྲོལ་ལམ་དང༌། དེའི་རྗེས་བཟོད་
ནི་སྔ་མ་གཉིས་རྒྱུ་འབྲས་སུ་རྟོགས་པའི་ནུས་པ་ཐོབ་པའི་བར་ཆད་མེད་ལམ་དང༌། དེའི་རྗེས་
ཤེས་ནི་རྗེས་བཟོད་དེ་ཡུལ་དུ་བྱེད་པའི་ནུས་པ་ཐོབ་པའི་རྣམ་གྲོལ་ལམ་ཡིན། དེས་ཤེས་བཟོད་
ལྷག་མ་བཅུ་གཉིས་ལ་ཡང་རིགས་འགྲེ་སྟེ་ཤེས་པར་བྱ་ལ། སྐད་ཅིག་མ་བཅུ་དྲུག་པོ་དེ་
ཐམས་ཅད་མཐོང་ལམ་ཡིན་ཏེ། མཐོང་ལམ་སྐད་ཅིག་མ་བཅོ་ལྔ་ཁོ་ནར་འདོད་པ་མི་རིགས་ཏེ།
ལམ་རྗེས་བཟོད་དང་ལམ་རྗེས་ཤེས་གཉིས་མཐོང་ལམ་ཡིན་མིན་མཚུངས་པའི་ཕྱིར། དེ་ལྟར་
ཡང༌༑ རྒྱན་སྣང་ལས། སོ་སོ་རང་གི་གདུལ་བྱའི་བདེན་པ་མངོན་སུམ་དུ་ཉམས་སུ་མྱོང་
བའི་ཤེས་པ་ཟག་པ་མེད་པ་གང་གིས་སྡུག་བསྔལ་མཐོང་བས་སྤང་བར་བྱ་བའི་ཉོན་མོངས་པ་
སྤོང་བ་དེ་ནི་སྡུག་བསྔལ་ལ་ཆོས་ཤེས་པའི་བཟོད་པ་ཞེས་བྱའོ། །ཤེས་པ་གང་གིས་བཟོད་
པའི་རྗེས་ཐོགས་ལ་རྣམ་པར་གྲོལ་བ་མངོན་སུམ་དུ་བྱེད་པ་དེ་ནི་སྡུག་བསྔལ་ལ་ཆོས་ཤེས་པ་
ཞེས་བྱའོ། །སྡུག་བསྔལ་ལ་ཆོས་ཤེས་པའི་རྗེས་ཐོགས་ལ་སྡུག་བསྔལ་ལ་ཆོས་ཤེས་པའི་
བཟོད་པ་དང༌། སྡུག་བསྔལ་ལ་ཆོས་ཤེས་པའི་དེ་ནི་འཕགས་པའི་ཆོས་རྣམས་ཀྱི་རྒྱུའོ།།
ཞེས་སོ་སོ་རང་ལ་མངོན་སུམ་དུ་རྗེས་སུ་མྱོང་བའི་ཤེས་པ་ཟག་པ་མེད་པ་གང་ཡིན་པ་དེ་ནི་
སྡུག་བསྔལ་ལ་རྗེས་སུ་ཤེས་པའི་བཟོད་པ་ཞེས་བྱའོ། །ཤེས་པ་གང་གིས་རྗེས་སུ་ཤེས་པའི་
བཟོད་པ་ངེས་པར་འཛིན་པ་དེ་ནི་སྡུག་བསྔལ་ལ་རྗེས་སུ་ཤེས་པ་ཞེས་བྱའོ། །ཞེས་དང༌།
དེ་བཞིན་དུ་བདེན་པ་ལྷག་མ་རྣམས་ལ་ཡང་བཟོད་པ་དང་ཤེས་པ་དག་ཅི་རིགས་པར་ཤེས་པར་
བྱ་སྟེ། ཞེས་དང༌། སྐད་ཅིག་མ་བཅུ་དྲུག་པོ་འདི་ཉིད་ནི་མཐོང་བའི་ལམ་ཡིན་པར་རིགས་
པའི་ཕྱིར། སྐད་ཅིག་བཅོ་ལྔ་ལ་ནི་ལམ་ལ་རྗེས་སུ་ཤེས་པའི་བཟོད་པ་ངེས་པར་འཛིན་པར་མི་

86
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
འགྱུར་རོ། །ཞེས་གསུངས་པའི་ཕྱིར། ཐེག་ཆེན་གྱི་མཐོང་ལམ་ཆོས་བཟོད་བཞི་དང་ཆོས་
ཤེས་བཞི་དེ་བཞིན་ཉིད་རྟོགས་པའི་ཆ་ནས་བསྟན་ནས། དེའི་རྗེས་བཟོད་བཞི་དང་རྗེས་ཤེས་
བཞི་ཡུལ་ཅན་ཡེ་ཤེས་རྟོགས་པའི་ལྡོག་ཆ་ནས་བསྟན་པ་སློབ་དཔོན་གྱི་དགོངས་པ་ཡིན་ཏེ།
འགྲེལ་ཆེན་ལས། ཆོས་ཤེས་པའི་བཟོད་པ་དང་ཆོས་ཤེས་པ་ནི་གཟུང་བ་རྟོགས་ལ། རྗེས་
སུ་ཤེས་པ་དང་རྗེས་སུ་ཤེས་པའི་བཟོད་པ་ནི་འཛིན་པ་རྟོགས་སོ། །ཞེས་དང༌། ཀུན་བཏུས་
ལ༑ དེ་ལ་ཆོས་ཤེས་པའི་བཟོད་པ་དང་ཆོས་ཤེས་པ་རྣམས་ཀྱིས་ནི་གཟུང་བ་རྟོགས་སོ།།
རྗེས་སུ་ཤེས་པའི་བཟོད་པ་དང་རྗེས་སུ་ཤེས་པ་ནི་འཛིན་པ་རྟོགས་སོ། །ཞེས་གསུངས་པའི་
ཕྱིར༑ ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་ཐམས་ཅད་སྟོང་ཉིད་ལ་
གཉིས་སྣང་ནུབ་པའི་སྒོ་ནས་མཚན་འཛིན་གྱི་སྤྲོས་པ་མེད་པའི་མཉམ་གཞག་ཡེ་ཤེས་ཡིན་ཏེ།
རྒྱན་སྣང་ལས། བཟོད་པ་དང་ཤེས་པ་ཐམས་ཅད་ལ་ནི་མཚན་མ་མེད་པར་གནས་པའི་རྣལ་
འབྱོར་པ་ཁོ་ནར་ཤེས་པར་བྱའོ། །ཞེས་དང༌། ཀུན་བཏུས་ལས། བཟོད་པ་དང་ཤེས་པ་
ཐམས་ཅད་ལ་ཡང་མཚན་མ་མེད་པར་གནས་པའི་རྣལ་འབྱོར་ཅན་དུ་རིག་པར་བྱའོ། །ཞེས་
གསུངས་པའི་ཕྱིར། དེས་ན་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་བདེན་བཞིའི་
ཆོས་ཉིད་ལ་གཉིས་སྣང་ནུབ་པའི་སྒོ་ནས་ཆོས་བཟོད་བཞི་དང༌། ཆོས་བཟོད་བཞི་ཤུགས་ལ་
རྟོགས་པའི་སྒོ་ནས་རྗེས་བཟོད་བཞིར་བཞག་ཅིང༌། ཐེག་ཆེན་གྱི་མཐོང་ལམ་རྣམ་གྲོལ་ལམ་
དེས་བདེན་བཞིའི་ཆོས་ཉིད་རྟོགས་པའི་ཆ་ནས་ཆོས་ཤེས་བཞི། ཆོས་ཤེས་བཞི་ཤུགས་ལ་
རྟོགས་པའི་ཆ་ནས་རྗེས་ཤེས་བཞིར་བཞག་པས། དེ་བཅུ་དྲུག་པོ་དེ་སྟོང་ཉིད་ལ་རྩེ་གཅིག་ཏུ་
མཉམ་པར་བཞག་པའི་མཉམ་གཞག་ཐུན་གཅིག་ཡིན་ཏེ། རྒྱན་སྣང་ལས། དགོངས་པ་འདི་
ཉིད་ཀྱིས་ན་རིགས་པའི་སྟོབས་ཀྱིས་མཐོང་བའི་ལམ་གྱི་མངོན་པར་རྟོགས་པ་ནི་སྐད་ཅིག་མ་
གཅིག་ཡིན་པས་བཅུ་དྲུག་ཉིད་དུ་བཤད་པ་བཞིན་ནོ། །ཞེས་དང༌། རྣམ་བཤད་ལས།
བདེན་བཞིའི་ཆོས་ཉིད་སྔར་མངོན་སུམ་དུ་མ་རྟོགས་པ་ཆུ་ལ་ཆུ་བཞག་པའི་ཚུལ་གྱིས་གསར་
དུ་རྟོགས་པ་ན་སྔར་འཁོར་བར་འདྲིས་མ་མྱོང་བའི་ཟབ་མོའི་ཆོས་དེ་ལ་སྐྲག་རིགས་པ་ལ་མི་

87
སྐབས་གཉིས་པའི་སྤྱི་དོན
སྐྲག་པས་ན་ཆོས་ཀྱི་བཟོད་པ་ཞེས་བྱ་ལ། དེས་ན་བདེན་བཞིའི་ཆོས་ཉིད་འཇལ་བའི་ལྡོག་ཆ་
ནས་བཟོད་པ་བཞིའོ། །དེའི་རྗེས་ནས་ཆོས་ཉིད་ལ་ཆུ་ལ་ཆུ་བཞག་ཏུ་སོང་བའི་བློ་དེ་ལ་སྐྲག་
རིགས་པ་ལ་མི་སྐྲག་པར་རྟོགས་པས་རྗེས་ཀྱི་བཟོད་པ་ཞེས་བྱ་ལ། དེ་ཡང་བདེན་བཞིའི་ཆོས་
ཉིད་ཀྱི་ཡུལ་ཅན་ལྡོག་པས་ཕྱེ་བ་བཞི་རྟོགས་པའི་རྗེས་བཟོད་བཞི་སྟེ། བཟོད་པ་བརྒྱད་
གཅིག་ལ་ལྡོག་པ་ཐ་དད་པའི་ཚུལ་དུ་ཡོད་ལ། དེའི་དུས་ན་གློ་བུར་དྲི་བྲལ་གྱི་འགོག་བདེན་
མ་ཐོབ་པ་ཡིན་ནོ། །བདེན་བཞིའི་ཆོས་ཉིད་རྟོགས་པ་ལ་ལྟོས་ནས་དེ་དག་གི་ཡུལ་ཅན་རྟོགས་
པར་འཇོག་པ་ཡིན་ནོ། །མཉམ་གཞག་དེ་ཉིད་ལས་མ་ལངས་པར་གློ་བུར་དྲི་བྲལ་གྱི་འགོག་
བདེན་ཐོབ་པ་རྣམ་གྲོལ་ལམ་སྐྱེས་པ་ན། བདེན་བཞིའི་ཆོས་ཉིད་རྟོགས་པའི་ཆོས་ཤེས་ལྡོག་
པས་ཕྱེ་བ་བཞི་དང༌། ཡུལ་ཅན་དེ་ཉིད་རྟོགས་པའི་རྗེས་ཤེས་བཞི་དང་ཤེས་པ་བརྒྱད་ངོ་བོ་
གཅིག་ལ་ལྡོག་པ་ཐ་དད་པའི་ཚུལ་དུ་ཡོད་པས། མཉམ་གཞག་ཐུན་གཅིག་གིས་བདེན་པ་
མངོན་པར་རྟོགས་པ་སྐད་ཅིག་བཅུ་དྲུག་གིས་བདག་ཉིད་ཅན་དུ་སྐྱེ་བ་ཡིན་ནོ། །ཞེས་གསུངས་
པའི་ཕྱིར། ལུང་འདི་དག་གིས་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་ཁོ་རང་མ་
རྟོགས་ཟེར་བ་ལེགས་པར་བཀག་གོ །ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་
གྱི་གཞལ་བྱ་དོན་དམ་བདེན་པ་མ་ཡིན་པར་ཐལ། དེས་ཁོ་རང་རྟོགས་པའི་ཕྱིར། འདོད་ན།
དེ་ཆོས་ཅན། དོན་དམ་བདེན་པ་ཡིན་པར་ཐལ། དེའི་དངོས་གཞལ་ཡིན་པའི་ཕྱིར་ཏེ། དེས་
ཁྱོད་དངོས་སུ་རྟོགས་པའི་ཕྱིར། མ་གྲུབ་ན། དེ་ཆོས་ཅན། རང་གི་གཞལ་བྱ་དངོས་སུ་
རྟོགས་པར་ཐལ། ཚད་མ་ཡིན་པའི་ཕྱིར་ཟེར་ན་མ་ཁྱབ་སྟེ། ཚུར་མཐོང་གི་རྒྱུད་ཀྱི་གཟུགས་
འཛིན་དབང་མངོན་ཆོས་ཅན། དེར་ཐལ། དེའི་ཕྱིར། འདོད་ན། དེའི་གཞལ་བྱ་ཆོས་ཅན།
དངོས་པོ་ཡིན་བར་ཐལ། དེས་ཁྱོད་དངོས་སུ་རྟོགས་པའི་ཕྱིར། གཞན་ཡང༌། དེས་དེ་
རྟོགས་པར་ཐལ། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་
རྟོགས་པའི་མཁྱེན་པ་དེས་ཁོ་རང་རྟོགས་པའི་ཕྱིར་ཏེ། ལམ་སྒྲིགས་ལས། ཉན་ཐོས་ཀྱི་ལམ་
གྱི་དམིགས་པ་ལ་སྒྲོ་འདོགས་ཆོད་པས་དེ་ལ་སྒྲོ་འདོགས་ཆོད་པ་ཡིན་ནོ། །ཞེས་གསུངས་

88
རྗེ་བཙུན་ཆོས་ཀྱི་རྒྱལ་མཚན་གྱི་གསུང
པའི་ཕྱིར། དེས་ན་ཐེག་ཆེན་གྱི་མཐོང་ལམ་ཤེས་བཟོད་དེ་རྣམས་བྱ་རྫོགས་ཀྱི་སྐད་ཅིག་མ་ཡིན་
ཏེ༑ འགྲེལ་ཆེན་ལས། སྐད་ཅིག་མ་ནི་ཤེས་བྱ་ལ་ཤེས་པ་སྐྱེ་བ་ལ་ཡོངས་སུ་བཟུང་ངོ༌།།
ཞེས་དང༌། ཀུན་བཏུས་ལས། སྐད་ཅིག་མ་ནི་ཤེས་བྱ་ལ་ཤེས་པ་འབྱུང་བས་ཡོངས་སུ་
རྫོགས་པར་རིག་པར་བྱའོ། །ཞེས་གསུངས་པའི་ཕྱིར
༼ སྐད་ཅིག་མ་དུར་སྐྱེར་འདོད་བ་དགོད་པ། ༽
བཞི་པ་སྐད་ཅིག་མ་དུར་སྐྱེ་བ་བཤད་པ་ལ། འདོད་པ་དགོད་པ་དང༌། འཐད་ཕྱོགས་བསྟན་
པ་དང༌། །ལུང་ནས་གསུངས་ཚུལ་དང་གསུམ་ལས། དང་པོ་ལ། འབྲས་བུའི་མངོན་པར་
རྟོགས་པ་ལ་བལྟོས་ནས་སྐད་ཅིག་མ་གཅིག་ཡིན་ཞིང་སོ་སོའི་མངོན་པར་རྟོགས་པ་ལ་བལྟོས་
ནས་སྐད་ཅིག་མ་བཅུ་དྲུག་རིམ་ཅན་དུ་སྐྱེ་བར་འདོད་པ་དང༌། སོ་སོའི་མངོན་པར་རྟོགས་པ་
ཡང་ཅིག་ཅར་དུ་སྐྱེ་བར་འདོད་པའི་ལུགས་གཉིས་ལས། དང་པོ་ནི། ཁ་ཅིག །བདེན་བཞི་
ལ་རིམ་པ་ལྟར་ཤེས་པ་དང་སྤོང་བ་དང༌། མངོན་དུ་བྱ་བ་དང༌། སྒོམ་པར་བྱེད་པ་ནི་མཐོང་
ལམ་གྱི་བྱ་བའི་ལས་ཡིན་པས་དེའི་འབྲས་བུ་ཡིན་ལ། དེའི་དབང་དུ་བྱས་ན་མཐོང་ལམ་སྐད་
ཅིག་མ་བཅུ་དྲུག་པོ་ཐམས་ཅད་སྐད་ཅིག་མ་གཅིག་ཡིན་ཏེ། ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་ཀྱི་ཚེ། ཀུན་འབྱུང་མཐོང་སྤང་རྣམས་སྤངས་པའི་ཕྱིར་ཏེ། དེའི་དུས་སུ་
སྡུག་བསྔལ་མཐོང་སྤང་སྤངས་པའི་ཕྱིར། རྟགས་གྲུབ་སྟེ། དེའི་དུས་སུ་སྡུག་བདེན་གྱི་ཆོས་
ཉིད་མངོན་སུམ་དུ་རྟོགས་པའི་ཕྱིར། རྩ་བར་ཁྱབ་སྟེ། ཀུན་འབྱུང་མཐོང་སྤང་དེ་སྡུག་བསྔལ་
མཐོང་སྤང་གི་རྒྱུ་ཡིན་པ་གང་ཞིག། རྒྱུ་ཀུན་འབྱུང་བདེན་པ་མ་སྤངས་པར་འབྲས་བུ་སྡུག་
བདེན་སྤོང་མི་ནུས་པའི་ཕྱིར་ཏེ མཐུན་རྐྱེན་ཚང་ཞིང་འགལ་རྐྱེན་དང་བྲལ་བའི་རྒྱུ་ལས་རང་
དང་རྗེས་སུ་མཐུན་པའི་འབྲས་བུ་འབྱུང་བ་ཆོས་ཉིད་ཀྱི་རིགས་པས་གྲུབ་པའི་ཕྱིར། དེའི་ཚེ་
སྡུག་ཀུན་མཐོང་སྤང་སྤངས་པའི་འགོག་པ་མངོན་དུ་བྱས་ཏེ། དེའི་ཚེ་སྡུག་ཀུན་མཐོང་སྤང་

89
སྐབས་གཉིས་པའི་སྤྱི་དོན།
སྤངས་པའི་ཕྱིར། དེའི་ཚེ་སྡུག་ཀུན་མཐོང་སྤང་སྤངས་པའི་རྣམ་གྲོལ་ལམ་མངོན་དུ་བྱས་ཏེ
དེའི་ཚེ་སྡུག་ཀུན་སྤངས་པའི་འགོག་པ་མངོན་དུ་བྱས་པ་གང་ཞིག །སྡུག་ཀུན་སྤངས་པའི་
འགོག་བདེན་དང་རྣམ་གྲོལ་ལམ་ཐོབ་པ་ལམ་བདེན་ལ་རག་ལས་པའི་ཕྱིར། ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཀྱི་དུས་སུ་སྡུག་བསྔལ་ཆོས་ཤེས། སྡུག་བསྔལ་རྗེས་
བཟོད༑ སྡུག་བསྔལ་རྗེས་ཤེས་རྣམས་ཀྱང་རྫོགས་པར་སྐྱེས་ཏེ། དུས་དེར་བདེན་བཞིའི་
མཐོང་སྤང་མ་ལུས་པར་སྤངས་པའི་འགོག་བདེན་དང་རྣམ་གྲོལ་ལམ་རྫོགས་པར་ཐོབ་པའི་ཕྱིར་
ཏེ༑ དུས་དེར་སྡུག་ཀུན་མཐོང་སྤང་སྤངས་པའི་འགོག་བདེན་དང་རྣམ་གྲོལ་ལམ་གཉིས་
རྫོགས་པར་ཐོབ་པ་གང་ཞིག །རྒྱུ་མཚན་དུ་མ་ངེས་པའི་ཕྱིར། དེའི་ཚེ་བདེན་པ་ལྷག་མ་
གསུམ་གྱི་ཤེས་བཟོད་སྐད་ཅིག་མ་བཅུ་གཉིས་རྫོགས་པར་སྐྱེས་ཏེ། དེའི་ཚེ་སྡུག་བདེན་གྱི་
ཤེས་བཟོད་སྐད་ཅིག་མ་བཞི་ཅིག་ཅར་དུ་སྐྱེས་པ་གང་ཞིག །རིགས་པ་མཚུངས་པའི་ཕྱིར
དེས་ན་ཐེག་ཆེན་གྱི་མཐོང་ལམ་གྱི་བྱ་བའི་མངོན་པར་རྟོགས་པ་འབྲས་བུའི་མངོན་པར་རྟོགས་
པ་སྐད་ཅིག་མ་གཅིག་ཁོ་ན་ཡིན་ཏེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་སྐྱེ་བའི་
སྐད་ཅིག་དེ་ཉིད་ལ་ཐེག་ཆེན་གྱི་མཐོང་ལམ་སྐད་ཅིག་མ་བཅུ་དྲུག་པོ་རྫོགས་པར་སྐྱེ་ཞིང༌།
བདེན་བཞིའི་མཐོང་སྤང་མ་ལུས་པར་སྤངས་པའི་འགོག་ལམ་རྣམས་རྫོགས་པར་ཐོབ་པའི་ཕྱིར།
སོ་སོའི་མངོན་པར་རྟོགས་པ་རིམ་ཅན་དུ་སྐྱེ་སྟེ། ཐེག་ཆེན་གྱི་མཐོང་ལམ་མཉམ་གཞག་ཐུན་
གཅིག་ལ་བདེན་བཞི་ལ་དམིགས་པའི་ལོག་ཞུགས་བཅུ་དྲུག་སྤོང་བའི་ནུས་པ་བཅུ་དྲུག་རིམ་
ཅན་དུ་སྐྱེ་བར་འགྱུར་བའི་ཕྱིར། བྱང་སེམས་མཐོང་ལམ་པ་དེ་ཉིད་ལ་ཞུགས་གནས་ཀྱི་རྣམ་
གཞག་འཐད་དེ། སོ་སོར་རྟོགས་པའི་མངོན་རྟོགས་ཀྱི་དབང་དུ་བྱས་ནས་མཉམ་གཞག་ཐུན་
གཅིག་ལ་ལོག་ཞུགས་བཅུ་དྲུག་སེལ་བའི་ནུས་པ་བཅུ་དྲུག་རིམ་ཅན་དུ་སེལ་བའི་ནུས་པར་རིམ་
ཅན་དུ་ཐོབ་པའི་ཕྱིར་ཞེས་ཟེར། དེ་ལྟར་ཡང་རྒྱན་སྣང་ལས། རྒྱུ་མ་ཚང་བ་མེད་པར་སྤོང་མི་
ནུས་པའི་ཕྱིར་སྡུག་བསྔལ་མཐོང་བས་སྤང་བར་བྱ་བའི་དུས་སུ་ཀུན་འབྱུང་སྤོང་ངོ། །དེ་ཉིད་
ཀྱིས་ན་འགོག་པ་མངོན་དུ་བྱེད་དོ། དེ་ཡང་གཞན་དུ་མི་འཐད་པས་ལམ་སྒོམ་མོ། །ཀུན་

90
རྗེ་བཙུན་ཆོས་ཀྱི་རྒྱལ་མཚན་གྱི་གསུང་
འབྱུང་ལ་སོགས་པ་ལ་དེ་བཞིན་ནོ། །ཐེག་པ་ཆེན་པོ་ལ་ནི་འབྲས་བུའི་མངོན་པར་རྟོགས་པས་
སྐད་ཅིག་མ་གཅིག་ལ་མངོན་པར་རྟོགས་པ་ནི་མཐོང་བའི་ལམ་དུ་བལྟ་བར་བྱའོ། །བདེན་པ་
རེ་རེ་ལ་ཡང་ཕྱིན་ཅི་ལོག་རྣམ་པར་བསལ་བས་སོ་སོར་རྟོགས་པའི་མངོན་པར་རྟོགས་པ་ལ་
སྐད་ཅིག་མ་བཅུ་དྲུག་་ཁོ་ནས་མངོན་པར་ཤེས་པ་ཡིན་ནོ། །ཁ་ཅིག་ལ་ནི་འདིར་ཞུགས་པ་ཉིད་
ལ་སོགས་པའི་རྣམ་གཞག་ལེགས་པར་གནས་སོ་ཞེས་ཟེར་རོ། །ཞེས་གསུངས། གཉིས་པ་
ལ༑ གཞན་དག་ན་རེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་དུས་དེར་བདེན་
བཞིའི་ཆོས་ཉིད་མངོན་སུམ་དུ་རྟོགས་ཟིན་ཏེ། དེའི་ཚེ་ཆོས་ཐམས་ཅད་བདེན་གྲུབ་ཀྱི་དངོས་
པོར་མེད་པ་དང༌། བདག་མེད་པ་དང༌། སྟོང་པ་ཉིད་དུ་རྟོགས་པའི་སྒོམ་པ་ཡོངས་སུ་རྫོགས་
པ་ཡིན་པའི་ཕྱིར་ཏེ། དེ་ལྟར་ཡང་རྣམ་འགྲེལ་ལས། དོན་གྱི་རང་གི་ངོ་བོ་གཅིག །བདག་
ཉིད་མངོན་སུམ་ཡིན་པ་ལ། ། ཚད་མ་གཞན་གྱི་བརྟག་བྱ་གང༌། །མ་མཐོང་ཆ་གཞན་ཅི་ཞིག་
ཡོད༑ ༑ཅེས་གསུངས་པའི་རིགས་པ་ལ་བརྟེན་ནས་གྲུབ་པའི་ཕྱིར། དེའི་ཚེ་མཐོང་སྤང་དུ་
གྱུར་པའི་འཇིག་ལྟ་དང་འདོད་ཆགས་ལ་སོགས་པའི་ཉོན་མོངས་ཐམས་ཅད་ཟད་པར་སྤངས་པ་
ཡིན་ཏེ། དེའི་ཚེ་བདེན་འཛིན་ཀུན་བཏགས་ཐམས་ཅད་ཟད་པར་སྤངས་པའི་ཕྱིར། ཁྱབ་སྟེ།
འདོད་ཆགས་ལ་སོགས་པའི་ཉོན་མོངས་པ་ཐམས་ཅད་དངོས་པོ་བདེན་གྲུབ་ཏུ་ཞེན་ཅིང་ཞེན་པ་
ལས་འབྱུང་བའི་ཕྱིར། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་བདེན་འཛིན་ཀུན་
བཏགས་ཐམས་ཅད་སྤོང་བར་ནུས་པའི་རྒྱུ་མཚན་ཡོད་དེ། དེ་འདྲ་བ་དེ་ནི་བདེན་འཛིན་ཀུན་
བཏགས་ཀྱི་ཞེན་ཡུལ་མེད་པར་མཐོང་བའི་སྒོ་ནས་དེ་ཡོངས་སུ་སྦྱོང་པ་དང༌། བདེན་བཞིའི་
རྣམ་པ་ལྷག་མ་རྣམས་སྡུག་བདེན་གྱི་སྟོང་པ་བདག་མེད་རྟོགས་པའི་སྡུག་བསྔལ་ལ་ཆོས་བཟོད་
ཐོབ་པར་བྱེད་པའི་ཐབས་རྣམ་དག་ཡིན་པའི་ཕྱིར། སོ་སོའི་མངོན་རྟོགས་ལས་ཀྱང་ཐེག་ཆེན་
གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་སྐད་ཅིག་མ་གཅིག་ཁོ་ན་ཡིན་ཏེ། སྡུག་
བསྔལ་ལ་ཆོས་བཟོད་ཀྱི་དུས་དེར་བདེན་བཞིའི་ཆོས་ཉིད་མངོན་སུམ་དུ་རྟོགས་པའི་ཟག་མེད་ཀྱི་
ཡེ་ཤེས་རྫོགས་པར་སྐྱེ་བའི་སྟོབས་ཀྱི་བདེན་བཞིའི་མཐོང་སྤང་ཐམས་ཅད་མ་ལུས་པར་སྤངས་

91
སྐབས་གཉིས་པའི་སྤྱི་དོན།
པའི་ཕྱིར་ཞེས་ཟེར། དེ་ལྟར་ཡང་རྒྱན་སྣང་ལས། གཞན་དག་ནི་འཇིག་ཚོགས་ལ་སོགས་
པའི་ལྟ་བའི་ཚོགས་དང༌། འདོད་ཆགས་ལ་སོགས་པའི་ཉོན་མོངས་པའི་ཚོགས་ནི་དངོས་པོ་
རྣམས་ཡང་དག་པར་ཁས་ལེན་པའི་ཕྱིན་ཅི་ལོག་གིས་ཀུན་ནས་བསླངས་པ་ཡིན་ལ། གྲོལ་བ་
ནི་དམིགས་སུ་མེད་པ་མཐོང་བ་དང༌། དེའི་ཡོངས་སུ་སྦྱོང་བར་འགྱུར་བ་ཉིད་ཀྱིས་དེའི་དོན་དུ་
རྣམ་པ་ལྷག་མ་གོམས་པར་འགྱུར་རོ། །ཇི་སྐད་དུ་བཤད་པའི་སྒྲབ་པའི་ཆོས་ཐམས་ཅད་
དངོས་པོ་མེད་པའམ། བདག་མེད་པའམ་སྟོང་པ་ཞེས་སྒོམ་པའི་སྟོབས་རྫོགས་པ་ཡིན་ཏེ།
དོན་གྱི་རང་གི་ངོ་བོ་གཅིག །བདག་ཉིད་མངོན་སུམ་ཡིན་པ་ལ། །ཚད་མ་གཞན་གྱི་བརྟག་
བྱ་གང༌། །མ་མཐོང་ཆ་གཞན་ཅི་ཞིག་ཡོད། །ཅེས་གསུངས་པའི་ཚུལ་གྱིས་རྣམ་པ་ཐམས་
ཅད་དུ་རང་གི་རྟོགས་པར་བྱེད་པའི་ཤེས་པ་ཟག་པ་མེད་པ། ཆོས་ཐམས་ཅད་ཀྱི་ཡུལ་ལས་སྐྱེ་
བར་འགྱུར་རོ། །དེ་ལྟར་ན་སོ་སོའི་མངོན་པར་རྟོགས་པ་ལ་སྐད་ཅིག་མ་གཅིག་ལ་མངོན་པར་
རྟོགས་པ་ནི་མཐོང་བའི་ལམ་ཡིན་ནོ་ཞེས་ཟེར་རོ། །ཞེས་གསུངས།
༼འཐད་པའི་ཕྱོགས་བསྟན་པ།༽
གཉིས་པ་ལ་འཐད་ཕྱོགས་བསྟན་པ་ལ། ལུགས་དང་པོ་དེ་མི་འཐད་དེ། སྡུག་བསྔལ་མཐོང་
སྤང་གི་དངོས་གཉེན་བར་ཆད་མེད་ལམ་དང༌། དེ་ཟད་པར་སྤངས་པའི་རྣམ་གྲོལ་ལམ་གཉིས་
ཅིག་ཅར་དུ་འཐོབ་པ་ཐལ། སྡུག་བདེན་གྱི་ཆོས་ཉིད་མངོན་སུམ་དུ་རྟོགས་པའི་དུས་དེར་སྡུག་
བསྔལ་མཐོང་སྤང་སྤངས་པའི་འགོག་ལམ་གྱི་བདེན་པ་གཉིས་རྫོགས་པར་ཐོབ་པའི་ཕྱིར།
འོན་ཀྱང་སྡུག་བསྔལ་ཆོས་བཟོད་ཀྱི་དུས་དེར་སྡུག་བསྔལ་མཐོང་སྤང་སྤངས་པའི་འགོག་བདེན་
མངོན་དུ་བྱེད་འགྱུར་གྱི་དབང་དུ་བྱས་སོ་ཞེ་ན། ཐེག་ཆེན་གྱི་མཐོང་ལམ་བྱ་བའི་མངོན་རྟོགས་
སྐད་ཅིག་མ་གཅིག་ཡིན་ལ། སོ་སོའི་རྟོགས་པའི་མངོན་རྟོགས་སྐད་ཅིག་མ་བཅུ་དྲུག་ཏུ་དབྱེ་
བ་བྱས་པ་དོན་མེད་པར་ཐལ། བྱ་བའི་མངོན་རྟོགས་ཀྱི་དབང་དུ་བྱས་ནས་ཀྱང་ཐེག་ཆེན་གྱི་
མཐོང་ལམ་སྐད་ཅིག་མ་བཅུ་དྲུག་ཏུ་འབྱེད་རིགས་པའི་ཕྱིར་ཏེ། དེའི་དབང་དུ་བྱས་ནས་ཀྱང་

92
རྗེ་བཙུན་ཆོས་ཀྱི་རྒྱལ་མཚན་གྱི་གསུང!
འགོག་པ་མངོན་དུ་བྱེད་པའི་ནུས་པ་དང༌། ལམ་སྒོམ་པའི་ནུས་པ་རྣམས་རིམ་གྱིས་འཐོབ་པར་
འགྱུར་བའི་ཕྱིར། མདོར་ན་འཁོར་གསུམ་ཁས་བླངས་ཏེ། ཐེག་ཆེན་གྱི་མཐོང་ལམ་དེ་ཉིད་
ཀྱིས་ལོག་ཞུགས་བཅུ་དྲུག་སྤོང་པའི་ནུས་པ་བཅུ་དྲུག་རིམ་ཅན་དུ་འཐོབ་པར་འགྱུར་བའི་རྒྱུ་
མཚན་གྱིས་དེ་ལ་སོ་སོར་རྟོགས་པའི་མངོན་པར་རྟོགས་པ་བཅུ་དྲུག་ཏུ་ཕྱེ་བའི་ཕྱིར། དེ་ལྟར་
ཡང་རྣམ་བཤད་ལས། འདི་སློབ་དཔོན་གྱིས་བཞེད་པ་མ་ཡིན་ཞིང་རིགས་པས་ཀྱང་མི་འཐད་
དེ༑ སྡུག་བསྔལ་གྱི་ཆོས་ཉིད་གསར་དུ་རྟོགས་པའི་དུས་སུ་འགོག་པ་མངོན་དུ་བྱས་ནས།
འགོག་བདེན་ལ་ལམ་བདེན་སྔོན་དུ་འགྲོ་མི་དགོས་པར་ཐལ་བ་དང༌། གཞི་གཅིག་གིས་བར་
ཆད་མེད་ལམ་དང༌། རྣམ་གྲོལ་ལམ་གཅིག་ཅར་དུ་སྐྱེ་ངབར་ཐལ་བའི་ཕྱིར་རོ། །འོན་ཏེ་
འགོག་པ་མངོན་དུ་བྱེད་པར་འགྱུར་བ་ལ་ཟེར་ན། སྔ་ཕྱི་གཉིས་ཀ་ལ་སྐད་ཅིག་མ་གཅིག་དང་
བཅུ་དྲུག་གིས་དབྱེ་བ་དོན་མེད་པར་ཐལ་བའི་ཕྱིར་རོ་ཞེས་གསུངས། ལུགས་གཉིས་པ་ཡང་
མི་འཐད་དེ། ཤེས་བྱ་ཆོས་ཅན། བྱང་སེམས་མཐོང་ལམ་པ་དེ་ཉིད་ལ་མཐོང་ལམ་བར་ཆད་
མེད་ལམ་ལ་གནས་པའི་ཚེ་རྒྱུན་ཞུགས་ཞུགས་པའི་མིང་ཅན་མཐོང་ལམ་རྣམ་གྲོལ་ལམ་ལ་
གནས་པའི་ཚེ་རྒྱུན་ཞུགས་ཀྱི་མིང་ཅན་གྱི་རྣམ་གཞག་མི་འཐད་པར་ཐལ། ཐེག་ཆེན་གྱི་མཐོང་
ལམ་བར་ཆད་མེད་ལམ་དང་ཐེག་ཆེན་གྱི་མཐོང་ལམ་རྣམ་གྲོལ་ལམ་ཅིག་ཅར་དུ་སྐྱེ་བའི་ཕྱིར།
རྟགས་ཁས། དེ་ལྟར་ཡང་རྣམ་བཤད་ལས། འདི་བར་ཆད་མེད་ལམ་དང་རྣམ་གྲོལ་ལམ་སྔ་
ཕྱི་རིམ་ཅན་དུ་མི་སྐྱེ་བར་སྐད་ཅིག་མ་གཅིག་ཏུ་འདོད་པ་ཡིན་ཏེ། གཞན་དུ་ཞུགས་གནས་ཀྱི་
རྣམ་གཞག་མི་འཐད་པའི་ཐལ་བ་འདི་ལ་འཕེན་པ་མི་རིགས་པའི་ཕྱིར་རོ། །འདི་ཡང་སློབ་
དཔོན་གྱིས་བཞེད་པ་མ་ཡིན་ཏེ། བཟོད་པ་དང་ཤེས་པ་ཡང་རིམ་ཅན་དུ་སྐྱེ་བར་བཞེད་པའི་
ཕྱིར༑ ཞེས་གསུངས། དེས་ན་རང་ལུགས་གང་ལྟར་བཞེད་སྙམ་ན། འདི་ལ་འགྲེལ་ཆེན་
དུ༑ ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་ཉིད་ཀྱིས་མངོན་སུམ་དུ་མ་རྟོགས་པའི་
བདེན་བཞིའི་ཆོས་ཉིད་ཤེས་བཟོད་ལྷག་མ་རྣམས་ཀྱིས་གོམས་པར་འགྱུར་བ་མི་འཐད་པར་
ཐལ༑ ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་སྐད་ཅིཅིག་མ་གཅིག་ཁོ་ནས་བདེན་

93
། སྐབས་གཉིས་པའི་སྤྱི་དོན། ༈
བཞིའི་ཆོས་ཉིད་ཀྱི་རྣམ་པ་ཐམས་ཅད་མངོན་སུམ་དུ་རྟོགས་པའི་ཕྱིར། འདོད་ན། ཐེག་ཆེན་
གྱི་མཐོང་ལམ་བར་ཆད་མེད་ལམ་དེ་ཉིད་ལ་ཞུགས་གནས་ཀྱི་རྣམ་གཞག་མི་འཐད་པར་ཐལ།
འདོད་པའི་ཕྱིར། སྙམ་དུ་དོགས་པ་བསླངས་ཏེ་ལེགས་པའི་ལམ་གྱི་ངེས་པར་འབྱུང་བ་རྣམས་
འདོན་པ་ལ། དེ་ལྟ་ན་ནི་སྐད་ཅིག་མ་གཅིག་ཁོ་ན་ལ་རྣམ་པ་ཐམས་ཅད་རྟོགས་པ་ཡིན་པས།
རྣམ་པ་གཞན་དག་གིས་མ་མཐོང་བའི་ལམ་སྒོམ་པ་གཞན་པ་མི་འཐད་པའི་ཕྱིར། ཞུགས་པ་
ཉིད་ལ་སོགས་པའི་གནས་སྐབས་སུ་ཇི་སྐད་འགྱུར། ཞེས་ངེས་པར་འབྱུང་བའི་ལེགས་པའི་
ལམ་གྱིས་ངེས་པར་འབྱུང་བའི་རྗེས་སུ་འབྲང་བ་རྣམས་འདོན་ནོ། །ཞེས་གསུངས། དེའི་
ལན་སྟོན་པ་ལ། རྒྱན་སྣང་ལས། དེ་ལྟ་ཡིན་དུ་ཆུག་ན། གཟུགས་ཆོས་མཐུན་པ་མཐོང་བ་
ལ༑ ༑ཉ་ཕྱིས་ལ་དངུལ་རྣམ་པ་ལྟར། །གལ་ཏེ་འཁྲུལ་པའི་རྒྱུ་མཚན་གྱིས། །ཡོན་ཏན་
གཞན་སྦྱོར་མི་བྱེད་ན། །གང་དུ་ཡང་རུང་འཁྲུལ་པའི་རྒྱུས་སྒྲོ་འདོགས་པའི་རྣམ་པ་གཞན་
དགག་པ་ཡིན་ལ། ཕྱིན་ཅི་ལོག་ལས་བྱུང་བའི་ཉོན་མོངས་པ་དང་བཅས་པ་དྲུང་ནས་འབྱིན་
པའི་རྣམ་པ་གཞན་དག་གི་སྒོམ་པ་གཞན་ཡང་ཡོད་པས་བརྒྱད་པ་ལ་སོགས་པའི་གནས་སྐབས་
ལེགས་པར་གནས་པ་ཡིན་ལ། དགོངས་པ་འདི་དང་རིགས་པའི་སྟོབས་ཀྱིས་མཐོང་བའི་ལམ་
གྱི་མངོན་པར་རྟོགས་པ་སྐད་ཅིག་མ་གཅིག་ཡིན་ཞིང་སྐད་ཅིག་མ་བཅུ་དྲུག་གི་མངོན་པར་
རྟོགས་པ་ཉིད་དུ་བཤད་པ་ཡིན་ནོ། །དེ་བས་ན་རྣམ་པར་ཤེས་པས་རང་གི་ངོ་བོ་རྣམ་པ་ཐམས་
ཅད་དུ་བཟུང་བ་ཉིད་ཡིན་ན་ཡང་ཆ་གང་ལ་གོམས་པ་བསལ་བར་འགྱུར་བ་ལ་སོགས་པར་སྒྲོ་
འདོགས་པའི་རྣམ་པ་ངེས་པར་སེལ་བར་ནུས་པ་དེ་ཉིད་དུ་དེ་དང་འབྲེལ་བའི་སྒྲིབ་པ་སྤང་པའི་
ཚད་མ་ཡིན་གྱི་གཞན་དུ་ནི་མ་ཡིན་ཏེ། སྐད་ཅིག་མ་ཉིད་ལ་སོགས་པ་དང་འདྲའོ། །དེ་ལྟར་
ན་འཕགས་པ་རྣམས་སོ་སོའི་སྐྱེ་བོ་རྣམས་ལས་ཁྱད་པར་ཅི་ཞིག་ཡོད། ཅེས་བརྗོད་པར་མི་བྱ་
སྟེ༑ ཅི་ཙམ་གྱི་རྣམ་པས་ངེས་པར་སེལ་བར་བྱེད། བསལ་བ་དེ་རྣམས་ཀྱི་ཤེས་པ་འཁྲུལ་
པའི་མཚན་མ་དང་བྲལ་བ་ཡིན་ལ། དེ་ཙམ་གྱིས་ན་དེ་རྣམས་ཁྱད་པར་དུ་འཕགས་པ་ཡིན་ནོ་
ཞེས་གསུངས། དོན་ནི། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་ཉིད་ཀྱིས་བདེན་

94
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
བཞིའི་ཆོས་ཉིད་མངོན་སུམ་དུ་རྟོགས་པ་ཡིན་གྱི། བྱང་སེམས་མཐོང་ལམ་པ་དེ་ཉིད་ལ་བརྒྱད་
པ་ལ་སོགས་པའི་མིང་ཅན་གྱི་གནས་སྐབས་ལེགས་པར་གནས་པའི་རྒྱུ་མཚན་ཡོད་དེ། ཐེག་
ཆེན་གྱི་མཐོང་ལམ་བར་ཆད་མེད་ལམ་དང་ཐེག་ཆེན་གྱི་མཐོང་ལམ་རྣམ་གྲོལ་ལམ་གཉིས་རིམ་
ཅན་ཁོ་ནར་སྐྱེ་བའི་ཕྱིར་ཏེ། སྡུག་བསྔལ་ཆོས་བཟོད་ཀྱིས་བདེན་བཞིའི་ཆོས་ཉིད་མངོན་སུམ་
དུ་རྟོགས་པའི་དུས་དེར་མཐོང་སྤང་དུ་གྱུར་པའི་སྒྲིབ་གཉིས་མ་སྤངས་པའི་ཕྱིར་ཏེ། བདེན་
བཞིའི་ཆོས་ཉིད་མངོན་སུམ་དུ་རྟོགས་ཟིན་ནས་མཐོང་སྤང་སྒྲིབ་གཉིས་སྤང་ཕྱིར་དུ་བརྩོན་པ་
ཡོད་པའི་ཕྱིར། བདེན་བཞིའི་ཆོས་ཉིད་མངོན་སུམ་དུ་མཐོང་ན་མཐོང་སྤང་སྒྲིབ་གཉིས་སྤངས་
པས་མ་ཁྱབ་སྟེ། འདུས་བྱས་མི་རྟག་པར་མངོན་སུམ་དུ་མཐོང་ཡང་འདྲ་བ་གཞན་འབྱུང་གི་
འཁྲུལ་པའི་དབང་གིས་རྟག་པར་སྒྲོ་འདོགས་པ་ཡོད་པའི་ཕྱིར་ཏེ། འདྲ་བ་གཞན་འབྱུང་གི་
འཁྲུལ་པའི་དབང་གིས་འཁྲུལ་པ་སྐྱེད་པ་ཡོད་པའི་ཕྱིར་ཏེ། དབྱིབས་དང་ཁ་དོག་སོགས་
གཟུགས་ཀྱི་ཆོས་མཐུན་པ་ལས་ཉ་ཕྱིས་ལས་དངུལ་གྱི་སྒྲོ་འདོགས་པའི་འཁྲུལ་པ་སྐྱེ་བ་ཡོད་
པའི་ཕྱིར། དེས་ན་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་མཉམ་གཞག་
ཐུན་གཅིག་ལ་སྐྱེ་ཡང་ལྡོག་པའི་སྒོ་ནས་སྐད་ཅིག་མ་བཅུ་དྲུག་ཉིད་དུ་བཤད་པའི་རྒྱུ་མཚན་ཡོད་
དེ༑ སློབ་དཔོན་གྱི་དགོངས་པ་འདི་དང༌། དོན་གྱི་རང་གི་ངོ་བོ་གཅིག །ཅེས་སོགས་ཀྱི་
རིགས་པའི་སྟོབས་ལ་བརྟེན་ནས་ཐེག་ཆེན་གྱི་མཐོང་ལམ་བར་ཆད་མེད་ལམ་དང་ཐེག་ཆེན་གྱི་
མཐོང་ལམ་རྣམ་གྲོལ་ལམ་གཉིས་མཉམ་གཞག་ཐུན་གཅིག་ལ་སྐྱེ་བར་མཐུན་པ་ཁོ་ན་ཡིན་པའི་
ཕྱིར༑ ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས་བདེན་བཞིའི་ཆོས་ཉིད་མངོན་
སུམ་དུ་རྟོགས་པ་ཡིན་ཡང༌། དེས་བདེན་བཞིའི་མཐོང་སྤང་མ་སྤངས་པའི་རྒྱུ་མཚན་ཡོད་དེ།
དེས་བདེན་བཞིའི་ཆོས་ཉིད་མངོན་སུམ་དུ་རྟོགས་པའི་སྒོ་ནས་་མཐོང་སྤང་མ་ལུས་པར་
བསལ་ནུས་པ་དེའི་ཚེ་དེ་མཐོང་སྤང་དེ་སྤང་ནུས་ཀྱི་གཉེན་པོ་ཉིད་དུ་རྣམ་པར་བཞག་ཅིང༌།
མ་ལུས་པར་སྤངས་པའི་ཚེ་དེ་མཐོང་ལམ་རྣམ་གྲོལ་ལམ་དུ་གྱུར་པའི་ཕྱིར། ཁོ་ན་རེ། ཐེག་
ཆེན་གྱི་མཐོང་ལམ་བར་ཆད་མེད་ལམ་དང་སོ་སོའི་སྐྱེ་བོའི་མངོན་སུམ་ལ་ཁྱད་པར་མེད་པར་

95
2 སྐབས་གཉིས་པའི་སྤྱི་དོན།
ཐལ༑ དེས་བདེན་བཞིའི་ཆོས་ཉིད་མངོན་སུམ་དུ་རྟོགས་ཀྱང༌། དེས་བདེན་བཞིའི་མཐོང་
སྤང་མ་སྤངས་པའི་ཕྱིར། དཔེར་ན། ཚུར་མཐོང་གི་རྒྱུད་ཀྱི་སྒྲ་འཛིན་དབང་པོའི་མངོན་སུམ་
གྱིས་སྒྲའི་མི་རྟག་པ་མངོན་སུམ་དུ་མཐོང་ཡང༌། དེས་སྒྲ་མི་རྟག་པར་མ་རྟོགས་པ་བཞིན་ནོ་
ཞེས་ཟེར་ན། སྐྱོན་མེད་དེ། དེས་བདེན་བཞིའི་ཆོས་ཉིད་མངོན་སུམ་མཐོང་བའི་སྒོ་ནས་ཇི་ལྟ་
བ་བཞིན་དུ་བསྒོམས་པས་བདེན་འཛིན་ཀུན་བཏགས་ཀྱི་ས་བོན་མ་ལུས་པར་སྤོང་ནུས་ཤིང༌།
སོ་སྐྱེའི་མངོན་སུམ་གྱིས་སྒྲའི་མི་རྟག་པ་མཐོང་ཡང་དེ་མ་རྟོགས་པའི་ཕྱིར་ཏེ། རྣལ་འབྱོར་
མངོན་སུམ་ལ་སྣང་ལ་མ་ངེས་ཀྱི་བློ་མེད་ཅིང༌། སོ་སྐྱེའི་མངོན་སུམ་ལ་དེ་ཡོད་པའི་ཕྱིར།
གཞན་ཡང་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་ཉིད་སོ་སྐྱེའི་མངོན་སུམ་དང་
ཁྱད་མེད་དུ་ཐལ་བའི་སྐྱོན་མེད་དེ། སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེས་
ནི་བདེན་བཞིའི་ཆོས་ཉིད་མངོན་སུམ་དུ་རྟོགས་སོ། །འཁྲུལ་པའི་མཚན་མ་མཐའ་དག་དང་
བྲལ་ཞིང༌། སོ་སོའི་སྐྱེ་བོའི་རྒྱུད་ལ་འཁྲུལ་བའི་མཚན་མ་ཡོད་པའི་ཕྱིར། དེས་ན་དང་པོར་
ཐེག་ཆེན་གྱི་མཐོང་ལམ་བཟོད་པ་བརྒྱད་ཅིག་ཅར་དུ་སྐྱེ། དེ་རྗེས་ཐེག་ཆེན་གྱི་མཐོང་ལམ་ཤེས་
པ་བརྒྱད་ཅིག་ཅར་དུ་སྐྱེ་བ་ཡིན་ཏེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་ཉིད་
ཀྱི་བདེན་བཞིའི་ཆོས་ཉིད་མངོན་སུམ་དུ་རྟོགས་པའི་སྒོ་ནས་བདེན་བཞིའི་མཐོང་སྤང་མ་ལུས་
པར་སྤང་བའི་བར་ཆད་མེད་ལམ་དང༌། ཐེག་ཆེན་གྱི་མཐོང་ལམ་སྡུག་བསྔལ་ཆོས་ཤེས་དེ་
བདེན་བཞིའི་ཆོས་ཉིད་མངོན་སུམ་དུ་རྟོགས་པའི་སྒོ་ནས་བདེན་བཞིའི་མཐོང་སྤང་མ་ལུས་པར་
སྤངས་པའི་རྣམ་གྲོལ་ལམ་ཡིན་པའི་ཕྱིར། དང་པོ་གྲུབ་སྟེ། དེས་སྡུག་བསྔལ་མཐོང་སྤང་མ་
ལུས་པར་སྤོང་ནུས་པ་གང་ཞིག །རྒྱུ་མཚན་མཚུངས་པའི་ཕྱིར་ཏེ། དེས་སྡུག་བདེན་གྱི་ཆོས་
ཉིད་མངོན་སུམ་དུ་རྟོགས་པ་བཞིན་དུ་བདེན་པ་ལྷག་མ་རྣམས་ཀྱིས་ཀྱང་ཆོས་ཉིད་མངོན་སུམ་དུ་
རྟོགས་པའི་ཕྱིར་ཏེ། ས་དང་པོ་ཐོབ་པའི་ཚེ་ཆོས་ཀྱི་དབྱིངས་ཆོས་ཅན་ཐམས་ཅད་ལ་ཀུན་དུ་
འགྲོ་བའི་ཚུལ་གྱིས་རྟོགས་པའི་ཕྱིར། ཁ་ཅིག །ཐེག་ཆེན་གྱི་མཐོང་ལམ་ཤེས་བཟོད་སྐད་
ཅིག་མ་བཅུ་དྲུག་པོ་དེ་རྫས་བཞིར་སྐྱེ་བ་ཡིན་ཏེ། ཆོས་བཟོད་བཞི་དང་པོར་སྐྱེ་བས་རྫས་

96
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
གཅིག༑ དེ་རྗེས་ཆོས་ཤེས་བཞི་སྐྱེ་བས་རྫས་གཅིག །དེ་རྗེས་རྗེས་བཟོད་བཞི་སྐྱེ་བས་རྫས་
གཅིག ༑དེ་རྗེས་རྗེས་ཤེས་བཞི་སྐྱེས་པས་རྫས་གཅིག་ཏུ་སྐྱེ་བའི་ཕྱིར་ཏེ། འགྲེལ་ཆེན་ལས།
སྡུག་བསྔལ་ལ་ཆོས་ཤེས་བའི་རྗེས་ཐོགས་ལ་སྡུག་བསྔལ་ལ་ཆོས་ཤེས་པའི་བཟོད་པ་དང་སྡུག་
བསྔལ་ལ་ཆོས་ཤེས་པ་འདི་ནི་འཕགས་པའི་ཆོས་རྣམས་ཀྱི་རྒྱུའོ། །ཞེས་སོ་སོ་རང་ལ་མངོན་
སུམ་དུ་གྱུར་པའི་ཟག་པ་མེད་པའི་ཤེས་པ་གང་ཡིན་པ་དེ་ནི་སྡུག་བསྔལ་ལ་རྗེས་སུ་ཤེས་པའི་
བཟོད་པ་ཞེས་བྱའོ་ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་ནི་བཤད་པའི་རིམ་པ་ཡིན་
པའི་ཕྱིར། དེ་ལྟ་མ་ཡིན་ན་རང་དང་རྒྱུད་གཅིག་ཏུ་གྱུར་པའི་ཐེག་ཆེན་གྱི་མཐོང་ལམ་རྣམ་
གྲོལ་ལམ་གྱི་རྗེས་སུ་རང་དང་རྒྱུད་གཅིག་ཏུ་གྱུར་པའི་ཐེག་ཆེན་གྱི་མཐོང་ལམ་བར་ཆད་མེད་
ལམ་སྐྱེ་བ་ཡོད་པར་ཐལ་བའི་སྐྱོན་ཡོད་དོ། །ཁ་ཅིག །ཐེག་ཆེན་གྱི་མཐོང་ལམ་བཟོད་པ་
བརྒྱད་རིམ་ཅན་དུ་སྐྱེ། ཤེས་པ་བརྒྱད་ཀྱང་རིམ་ཅན་དུ་སྐྱེ་ཟེར་བ་མི་འཐད་དེ། ཐེག་ཆེན་གྱི་
མཐོང་ལམ་བར་ཆད་མེད་ལམ་ཡིན་ན་དེའི་བཟོད་པ་བརྒྱད་ཀ་ཡིན་དགོས་པའི་ཕྱིར། ཁ་ཅིག།
ཐེག་ཆེན་གྱི་མཐོང་ལམ་ལ་རྒྱས་པར་ཕྱེ་ན་ཉི་ཤུ་རྩ་བཞིར་ཡོད་དེ། ཆོས་ཉིད་ཀྱི་ཡུལ་ཅན་གྱི་
ཐེག་ཆེན་གྱི་མཐོང་ལམ་ཆོས་བཟོད་བཞི་དང༌། ཆོས་བཟོད་བཞིའི་ཡུལ་ཅན་གྱི་རྗེས་བཟོད་
བཞི་དང༌། རྗེས་བཟོད་བཞིའི་ཡུལ་ཅན་གྱི་རྗེས་ཤེས་བཞི་སྟེ་བཅུ་གཉིས་རྫས་གཅིག་ཏུ་སྐྱེ
ཆོས་བཟོད་བཞིའི་རྗེས་སུ་སྐྱེས་པའི་ཆོས་ཉིད་ཀྱི་ཡུལ་ཅན་གྱི་ཐེག་ཆེན་གྱི་མཐོང་ལམ་ཆོས་
ཤེས་བཞི་དང༌ཆོས་ཤེས་བཞིའི་ཡུལ་ཅན་གྱི་རྗེས་བཟོད་བཞི་དང༌། རྗེས་བཟོད་བཞིའི་
ཡུལ་ཅན་གྱི་རྗེས་ཤེས་བཞི་སྟེ་བཅུ་གཉིས་རྫས་གཅིག་ཏུ་སྐྱེ་བའི་ཕྱིར། དེས་ན་ཐེག་ཆེན་གྱི་
མཐོང་ལམ་ཆོས་བཟོད་ཉམས་སུ་མྱོང་བའི་རང་རིག་དེ་ཐེག་ཆེན་གྱི་མཐོང་ལམ་ཆོས་བཟོད་དང་
རྫས་གཅིག་པའི་རྗེས་བཟོད་ཀྱི་མཚན་གཞི་དང༌། ཆོས་བཟོད་བཞི་དང་རྫས་གཅིག་པའི་རྗེས་
བཟོད་ཉམས་སུ་མྱོང་བའི་རང་རིག་དེ་ཆོས་བཟོད་དང་རྫས་གཅིག་པའི་རྗེས་ཤེས་ཀྱི་མཚན་
གཞི༑ དེ་བཞིན་དུ་ཆོས་ཤེས་ཉམས་སུ་མྱོང་བའི་རང་རིག་དེ་ཐེག་ཆེན་གྱི་མཐོང་ལམ་ཆོས་
ཤེས་དང་རྫས་གཅིག་པའི་རྗེས་བཟོད་ཀྱི་མཚན་གཞི་དང༌། ཆོས་ཤེས་དང་རྫས་གཅིག་པའི་

97
སྐབས་གཉིས་པའི་སྤྱི་དོན།
རྗེས་བཟོད་ཉམས་སུ་མྱོང་བའི་རང་རིག་དེ་ཆོས་ཤེས་དང་རྫས་གཅིག་པའི་རྗེས་ཤེས་ཀྱི་མཚན་
གཞི་ཡིན་ཟེར་བ་དང༌། ཉན་ཐོས་ཀྱི་མཐོང་ལམ་བཟོད་པ་བརྒྱད་རིམ་ཅན་དུ་སྐྱེ། དེའི་ཤེས་
པ་བརྒྱད་ཀྱང་རིམ་ཅན་དུ་སྐྱེ་ཟེར་བ་མི་འཐད་དེ། ཐེག་ཆེན་གྱི་མཐོང་ལམ་ཉམས་སུ་མྱོང་བའི་
རང་རིག་དེ་ཐེག་ཆེན་གྱི་མཐོང་ལམ་དུ་ཐལ། ཐེག་ཆེན་གྱི་མཐོང་ལམ་ཆོས་བཟོད་ཉམས་སུ་
མྱོང་བའི་རང་རིག་དེ་རྗེས་བཟོད་དུ་འཇོག་ཏུ་རིགས་པའི་ཕྱིར། རྟགས་ཁས། འདོད་མི་ནུས་
ཏེ༑ སེམས་ཅན་གྱི་རྒྱུད་ཀྱི་རང་རིག་ཡིན་པའི་ཕྱིར། གཞན་ཡང༌། ཐེག་ཆེན་གྱི་མཐོང་
ལམ་སྡུག་བསྔལ་ཆོས་བཟོད་ཉམས་སུ་མྱོང་བའི་རང་རིག་ཆོས་ཅན། སྟོང་ཉིད་ལ་གཉིས་
སྣང་ནུབ་པའི་བློ་ཡིན་པར་ཐལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་
གང་རུང་ཡིན་པའི་ཕྱིར། གཞན་ཡང༌། ཐེག་ཆེན་གྱི་མཐོང་ལམ་ཆོས་བཟོད་དང་ཆོས་ཤེས་
ཅིག་ཅར་དུ་སྐྱེ་བར་ཐལ། དེ་དང་དེའི་རྗེས་ཤེས་ཅིག་ཅར་དུ་སྐྱེ་བའི་ཕྱིར་ཏེ། དེའི་རྗེས་བཟོད་
ཉམས་སུ་མྱོང་བའི་རང་རིག་དེ་རྗེས་ཤེས་སུ་འཇོག་པའི་ཕྱིར། གཞན་ཡང༌། ཉན་ཐོས་ཀྱི་
མཐོང་ལམ་སྡུག་བསྔལ་ཆོས་བཟོད་ཉམས་སུ་མྱོང་བའི་རང་རིག་དེ་ཉན་ཐོས་ཀྱི་མཐོང་ལམ་
སྡུག་བསྔལ་རྗེས་བཟོད་དུ་ཐལ། ཐེག་ཆེན་ལ་དེའི་ཕྱིར། འདོད་ན། ཉན་ཐོས་ཀྱི་མཐོང་
ལམ་བཟོད་པ་བརྒྱད་ཅིག་ཅར་དུ་སྐྱེ་བར་ཐལ་ལོ། ། ཁ་ཅིག །ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་དེས་བདེན་བཞིའི་ཆོས་ཉིད་མངོན་སུམ་དུ་རྟོགས་པའི་ཆ་ནས་ཆོས་
བཟོད་བཞི་དང༌། ཆོས་བཟོད་བཞིའི་ཆོས་ཉིད་མངོན་སུམ་དུ་རྟོགས་པའི་ཆ་ནས་རྗེས་བཟོད་
བཞིར་བཞག་ཟེར་བ་མི་འཐད་དེ། བདེན་བཞིའི་ཆོས་ཉིད་མངོན་སུམ་དུ་རྟོགས་པའི་ཐེག་ཆེན་
གྱི་མཐོང་ལམ་ཡིན་ན། ཐེག་ཆེན་གྱི་མཐོང་ལམ་ཆོས་བཟོད་བཞི་ཀ་ཡིན་དགོས་པར་ཐལ།
དམ་བཅའ་འཐད་པའི་ཕྱིར། ཁ་ཅིག །ཉན་ཐོས་ཀྱི་མཐོང་ལམ་བཟོད་པ་བརྒྱད་ཅིག་ཅར་ཁོ་
ནར་སྐྱེ་ཟེར་བ་མི་འཐད་དེ། རྣམ་བཤད་ལས། རྣལ་འབྱོར་པའི་རྒྱུད་ལ་བདེན་པ་བཞི་ལ་
དམིགས་པའི་མཐོང་ལམ་སྐྱེ་བ་ན་རིམ་པ་དེ་དག་དང་མཐུན་པར་སྐྱེ་བའི་ཚུལ་གཅིག་ཡོད་དོ།།
ཞེས་དང༌། ཀུན་བཏུས་ལས། རྒྱུན་དུ་ཞུགས་པའི་འབྲས་བུ་ལ་འཇུག་པ་གང་ཞེན། གཞན་

98
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཡང་ངེས་པར་འབྱེད་པའི་ཆ་དང་མཐུན་པ་མཐོང་བའི་ལམ་གྱི་སེམས་ཀྱི་སྐད་ཅིག་མ་བཅོ་ལྔ་ལ་
གནས་པའི་གང་ཟག་གོ། ཞེས་གསུངས་པ་རྣམས་དང་འགལ་ཞིང་འདོད་པའི་སས་བསྡུས་ཀྱི་
སྡུག་བསྔལ་མཐོང་སྤང་ཉོན་མོངས་སྤངས་པའི་གང་ཟག་ཡིན་ན། ཁམས་གོང་མའི་སས་
བསྡུས་ཀྱི་མཐོང་སྤང་ཉོན་མོངས་སྤངས་པའི་གང་ཟག་ཡིན་དགོས་པར་ཐལ་བའི་སྐྱོན་ཡོད་པའི་
ཕྱིར༑ ཁ་ཅིག །འདའ་བྱའི་ཐེག་ཆེན་གྱི་མཐོང་ལམ་དང་འདའ་བྱེད་ཀྱི་ཐེག་ཆེན་གྱི་མཐོང་
ལམ་རིམ་ཅན་དུ་སྐྱེ་ཟེར་བ་མི་འཐད་དེ། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་
ལ་འདའ་བྱའི་ཐེག་ཆེན་གྱི་མཐོང་ལམ་ཡོད་པའི་ཕྱིར་ཏེ། དེའི་རྒྱུད་ལ་གང་ཟག་གི་བདག་
མེད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཏེ། ཐེག་ཆེན་གྱི་མཐོང་ལམ་རྣམ་གྲོལ་
ལམ་པ་པའི་རྒྱུད་ལ་དེ་ཡོད་པའི་ཕྱིར་ཏེ། དེས་གང་ཟག་གི་བདག་མེད་མངོན་སུམ་སུམ་དུ་
རྟོགས་པའི་ཕྱིར། མ་གྲུབ་ན། དེ་ཆོས་ཅན། གང་ཟག་གི་བདག་མེད་མངོན་སུམ་དུ་རྟོགས་
པའི་གང་ཟག་་ཡིན་པར་ཐལ། གང་ཟག་གི་བདག་འཛིན་ཀུན་བཏགས་ཀྱི་ཞེན་ཡུལ་མེད་པར་
མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར་ཏེ། གང་ཟག་གི་བདག་འཛིན་ཀུན་བཏགས་
སྤངས་པའི་གང་ཟག་ཡིན་པའི་ཕྱིར ཁོ་ན་རེ། འདའ་བྱའི་ཐེག་ཆེན་གྱི་མཐོང་ལམ་ཆོས་
ཅན༑ འདའ་བྱེད་ཀྱི་ཐེག་ཆེན་གྱི་མཐོང་ལམ་གྱི་རྗེས་སུ་སྐྱེས་པར་ཐལ། དེའི་རྗེས་སུ་མངོན་
གྱུར་དུ་སྐྱེས་པའི་ཕྱིར་ཟེར་ན་མ་ཁྱབ་སྟེ། རྣམ་བཤད་ལས། སྟོང་ཉིད་ལ་མཉམ་པར་བཞག་
བཞིན་པའི་དུས་ན་གང་ཟག་དེའི་རྒྱུད་ལ་ཐེག་ཆེན་སེམས་བསྐྱེད་ཀྱང་ཡོད་མོད་ཀྱི་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བློ་མངོན་གྱུར་དུ་ཡོད་ག་ལ་དགོས།
དེ་བཞིན་དུ་ཡོན་ཏན་གཞན་རྣམས་ལ་ཡང་ཤེས་པར་བྱའོ། །ཞེས་གསུངས་པ་མི་འཐད་པར་
ཐལ༑ ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ལ་འདའ་བྱའི་མཐོང་ལམ་མེད་པའི་
ཕྱིར༑ ཁ་ཅིག །ཐེག་ཆེན་གྱི་མཐོང་ལམ་བར་ཆད་མེད་ལམ་དེ་འདའ་བྱའི་ཐེག་ཆེན་གྱི་
མཐོང་ལམ་ཡིན་ཏེ། དེ་འདའ་བྱའི་ས་གང་ཞིག །དེ་ཐེག་ཆེན་གྱི་མཐོང་ལམ་ཡིན་པའི་ཕྱིར་
ཟེར་ན་མ་ཁྱབ། དེས་ན་འདའ་བྱའི་ཐེག་ཆེན་གྱི་མཐོང་ལམ་དང་འདའ་བྱེད་ཀྱི་ཐེག་ཆེན་གྱི་

99
སྐབས་གཉིས་པའི་སྤྱི་དོན།
མཐོང་ལམ་གཉིས་ཅིག་ཅར་དུ་སྐྱེ་མངོན་གྱུར་དུ་རིམ་ཅན་དུ་སྐྱེ་བ་ཡིན་ཏེ། རྣམ་བཤད་ལས
དེ་ཉིད་ཀྱིས་སྒྲིབ་པ་གཉིས་ཀུན་བཏགས་ཀྱི་ས་བོན་ཟད་པར་བཅོམ་ནས་དེའི་རྗེས་སུ་རྣམ་པ་
བཅུ་དྲུག་མངོན་སུམ་དུ་རྟོགས་པའི་འདའ་བར་བྱ་བའི་མཐོང་ལམ་མངོན་གྱུར་དུ་སྐྱེ་བ་ཡིན་ནོ།།
ཞེས་གསུངས་པའི་ཕྱིར། གཞན་ཡང༌། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་
ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་དགོས་པར་ཐལ།
དེའི་རྒྱུད་ལ་འདའ་བྱའི་མཐོང་ལམ་མེད་པའི་ཕྱིར། འདོད་ན། དེའི་རྒྱུད་ལ་ཀུན་རྫོབ་སེམས་
བསྐྱེད་མེད་པར་ཐལ་ལོ། །འདོད་ན། ཐེག་ཆེན་མཐོང་ལམ་བར་ཆད་མེད་ལམ་དེ་ཀུན་རྫོབ་
སེམས་བསྐྱེད་ཀྱིས་མ་ཟིན་པར་ཐལ། འདོད་པའི་ཕྱིར།
༼ ་་ཊཌ་ཌ ༼ལུང་ལས་གསུངས་ཚུལ། ༽
གསུམ་པ་ལུང་ལས་གསུངས་ཚུལ་ལ། རིགས་པ་དྲུག་ཅུ་པ་ལས། ཆོས་ཤེས་པ་ཡི་མཇུག་
ཐོགས་སུ། །འདི་ལ་བྱེ་བྲག་ཡོད་མ་ཡིན། །དངོས་པོ་ཤིན་ཏུ་ཕྲ་བ་ཡང༌། །གང་གིས་སྐྱེ་
བར་རྣམ་བཏགས་པ། །རྣམ་པར་མི་མཁས་དེ་ཡིས་ནི། །རྐྱེན་ལས་བྱུང་བའི་དོན་མ་མཐོང༌།།
ཞེས་པ་དང༌། དེའི་འགྲེལ་པར་ཡང་དེ་ལྟར་བཤད་པས། རྟེན་འབྲེལ་གྱི་ཆོས་སྐྱེ་འགག་མེད་
པར་ཤེས་པའི་སྡུག་བསྔལ་དང་ཀུན་འབྱུང་དང་ལམ་གསུམ་གྱི་རང་བཞིན་ཡང་སྐྱེ་འགག་མེད་
པར་རྟོགས་ལ་རང་བཞིན་དེ་ཡང་འགོག་པའི་རང་བཞིན་ཡིན་པས་བདེན་པ་བཞིའི་རང་བཞིན་
ཅིག་ཅར་རྟོགས་ཀྱི་ཆོས་ཤེས་ཀྱི་མཇུག་ཐོགས་སུ་རྟོགས་པའི་རྣམ་པ་མི་འདྲ་བའི་ཚུལ་གྱིས་
རིམ་ཅན་དུ་རྟོགས་པ་མིན་ནོ། །དེའི་ཕྱིར་མངོན་རྟོགས་གཅིག་ཏུ་ཟད་དོ། །འོན་ཀྱང་སྐད་ཅིག་
མ་བཅོ་ལྔའམ་བཅུ་དྲུག་ཏུ་བཞག་པ་ནི་སྤྲོས་པ་ལ་དགའ་བ་ལ་ཕན་གདགས་པའི་ཕྱིར་བཞག་
སྟེ༑ བདེན་བཞིའི་རང་བཞིན་ལ་མི་སྐྲག་པས་ཆོས་བཟོད། ཚུལ་བཞིན་དུ་རིག་པས་ཆོས་
ཤེས་རྗེས་ཤེས་ཀྱི་ཚེ་ཡང་དེ་ལྟར་མི་སྐྲག་ཅིང་རིག་པའི་ནུས་པ་དང་ལྡན་པས་རྗེས་བཟོད་དང་
རྗེས་ཤེས་སོ་ཞེས་བཞེད་ལ། བསྡུ་བ་ལས་ཀྱང༌། ཇི་སྐད་དུ་བསྟན་པ་གནས་པ་རྒྱས་པ་རྣམ་

100
རྗེ་བཙུན་ཆོས་ཀྱི་རྒྱལ་མཚན་གྱི་གསུང
པར་དག་པ་སྤྲོས་པ་དང་བཅས་པ་དང༌། དོན་དམ་པར་རྣམ་པར་དག་པ་སོ་སོ་རང་རིག་པ་
སྤྲོས་པ་མེད་པའོ་ཞེས་སོགས་ཀྱིས་བསྟན་པ་གནས་ཕྱིར་དུ་གདུལ་བྱའི་ངོ་བོར་སྤྲོས་པ་དང་
བཅས་ཏེ་སྐད་ཅིག་མ་བཅུ་དྲུག་ཏུ་གསུངས་པ་དང༌། དེ་བཞིན་ཉིད་ཀྱི་ཡུལ་ཅན་གྱི་སེམས་
གཅིག་གིས་རྫོགས་པར་བཤད་པ་དང༌། ཀུན་བཏུས་ཀྱི་འགྲེལ་པར་ཡང་བཅུ་དྲུག་ཏུ་བཤད་པ་
རྣམ་གཞག་ཙམ་དུ་མཛད་པ་སོགས་དུ་མ་བྱུང་ཡང་རང་ལུགས་ཀྱི་སྔར་བཞིན་ཁས་བླངས་པས་
ལུགས་འདི་དང་ཡང་མི་འགལ་བར་སེམས་ཏེ་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་
བཅུ་དྲུག་སྤྲོས་པ་རྣམས་སྟོང་ཉིད་ལ་རྩེ་གཅིག་
ཀ་པའི་བྱ་རྫོགས་ཀྱི་སྐད་ཅིག་
མ་གཅིག་ཡིན་པའི་ཕྱིར།
༼ སྒོམ་ལམ་བཤད་པ་ལ་མཚམས་སྦྱར་ཏེ་སྒོམ་ལམ་གྱི་བྱེད་པ་བཤད་པ།༽
༈ །གཉིས་པ་སྒོམ་ལམ་བཤད་པ་ལ་མཚམས་སྦྱར་བ་དང༌དོན་དངོས་བཤད་པའོ།།
དང་པོ་ནི། ལུས་རྣམ་གཞག་ཏུ། མཐོང་བའི་ལམ། བྱེད་པ་དང་ནི། ཞེས་འཆད་ན།
ཐེག་ཆེན་གྱི་མཐོང་ལམ་གྱི་རྗེས་སུ་ཐེག་ཆེན་གྱི་སྒོམ་ལམ་འཆད་པའི་རྒྱུ་མཚན་གང་ཞེ་ན།
དེའི་རྒྱུ་མཚན་ཡོད་དེ། རྒྱུ་འབྲས་དོན་གྱི་རིམ་པའི་དབང་དུ་བྱས་ནས་དེ་ལྟར་བཤད་པའི་ཕྱིར།
ཞེས་མཚམས་སྦྱོར་བ་ལ། མཐོང་བའི་ལམ་གྱི་མཇུག་ཐོགས་སུ་སྒོམ་པའི་ལམ་བརྗོད་པར་བྱ་
བ་ཡིན་པས། ཞེས་གསུངས། གཉིས་པ་ལ། སྒོམ་ལམ་གྱི་བྱེད་པ་དང༌། བྱེད་པ་ཅན་གྱི་
སྒོམ་ལམ་བཤད་པ་གཉིས་ལས། དང་པོ་ལ་མདོ་ལས་གསུངས་ཚུལ་དང༌། བསྟན་བཅོས་
ཀྱིས་འབྲེལ་ཚུལ་གཉིས་ལས། དང་པོ་ནི། ལམ་རྗེས་ཤེས་ཀྱི་སྐབས་སུ་ཤེར་ཕྱིན་གྱི་བྱང་
སེམས་རྣམས་ཀྱིས་རང་གི་སྐྱོན་རིག་པར་བྱས་ནས་ལམ་ལ་སློབ་པར་གསུངས་པ་ལས་འཕྲོས་
ནས་དེ་སྐད་ཅེས་བཀའ་སྩལ་པ་དང༌། ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་
ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཤེར་ཕྱིན་འདི་ཇི་ལྟར་བྱང་ཆེན་རྣམས་ཡོངས་
སུ་དུལ་བ་དང༌། ཞེས་སོགས་ཀྱིས་བསྟན། གཉིས་པ་ལ། མཚམས་སྦྱར་བ། རྩ་བ།

101
17 སྐབས་གཉིས་པའི་སྤྱི་དོན
འགྲེལ་པ་གསུམ་ལས། དང་པོ་ནི། འོ་ན་སྒོམ་ལམ་གྱི་དང་པོར་སྒོམ་ལམ་གྱི་བྱེད་པ་འཆད་
པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། སྒོམ་ལམ་གྱི་བྱེད་པ་དེ་སྒོམ་ལམ་ལས་
བརྗོད་བྱ་ཉུང་བས་དེ་ལྟར་བཤད་པའི་ཕྱིར། དེ་ལྟར་བསྟན་པ་ལ་དགོས་པ་ཡོད་དེ། གདུལ་
བྱས་སྒོམ་ལམ་གྱི་འབྲས་བུའི་བྱེད་པ་མཐོང་ནས་སྤྲོ་བ་བསྐྱེད་པས་རྒྱུ་སྒོམ་ལམ་ལ་གཞུག་པར་
བྱ་བའི་དགོས་པ་ཡོད་པའི་ཕྱིར། ཞེས་འཆད་པ་ལ། བརྗོད་པར་བྱ་བ་ཉུང་བ་ཉིད་དང་
གདུལ་བྱ་འབྲས་བུ་ལ་གཞོལ་བ་ཉིད་དུ་ཞུགས་པའི་ཕྱིར་རེ་ཞིག་དེའི་བྱེད་པ། ཞེས་གསུངས།
གཉིས་པ་ནི། མདོ་དེའི་དོན་བཤད་པ་ལ། ཀུན་ནས་ཞི་དང་ཐམས་ཅད་ལ། །ཞེས་སོགས་
གསུངས༑ གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། །རྣམ་པ་ཐམས་ཅད་དུ་
སེམས་ལ་རང་དབང་ཉིད་དུ་བྱེད་པ་དང༌། ཞེས་སོགས་གསུངས། འདི་ལ་ཡང་བྱེད་པ་དྲུག་
ཡོད་པ་ལས་རང་རྒྱུད་དུ་གཏོགས་པའི་བྱེད་པ་དང༌། གཞན་རྒྱུད་དུ་གཏོགས་པའི་བྱེད་པ་
གཉིས་ལས། དང་པོ་ལ། གནས་སྐབས་ཀྱི་བྱེད་པ་དང༌། མཐར་ཐུག་གི་བྱེད་པ་གཉིས་
ལས༑ དང་པོ་ལ་ཡང༌། ནང་དུ་སེམས་དུལ་བས། ཕྱི་རོལ་ཏུ་གཞན་ལ་འདུད་པ་དང༌།
ནང་དུ་ཆགས་སོགས་ཉོན་མོངས་ཞི་བས། ཕྱི་རོལ་ཏུ་གཞན་གྱི་གནོད་པས་མི་བརྫི་བའི་བྱེད་
པ་དང་བཞི་ལས། དང་པོ་དེ་སྟོན་པ་ལ། བཅོམ་ལྡན་འདས་ཤེར་ཕྱིན་འདི་ཇི་ལྟར་བྱང་ཆེན་
རྣམས་ཡོངས་སུ་འདུལ་བ་དང་རྒྱལ་མ་མཆིས་པར་འགྱུར་བའི་དོན་དུ་ཉེ་བར་གནས་པ་ནི་ངོ་
མཚར་ཆེའོ་ཞེས་སོགས་གསུངས། དེའི་དོན་འཆད་པ་ལ། ཀུན་ནས་ཞི་དང༌། ཞེས་དང༌
རྣམ་པ་ཐམས་ཅད་དུ་སེམས་ལ་རང་དབང་ཉིད་དུ་བྱེད་པ་དང༌། ཞེས་གསུངས། གཉིས་པ་
དེ་སྟོན་པ་ལ བཅོམ་ལྡན་འདས་འདི་ལ་བྱང་ཆེན་འཇིག་རྟེན་ལས་འདས་པའི་ཆོས་ལ་སྤྱོད་
ཅིང་སྦྱིན་པ་གཏོང་བ་ན་སྦྱིན་པ་ཡང་མི་དམིགས་གཏོང་བ་ཡང་མི་དམིགས་ལེན་པ་ཡང་མི་
དམིགས་ཏེ། བཅོམ་ལྡན་འདས་དེ་ལྟར་ན་ཤེར་ཕྱིན་ལ་སྤྱོད་པའི་བྱང་ཆེན་ཡོངས་སུ་དུལ་བ་
དང་ང་རྒྱལ་མ་མཆིས་པའི་སླད་དུ་ཉེ་བར་གནས་པར་འགྱུར་རོ། །ཞེས་གསུངས། དེའི་དོན་
བཤད་པ་ལ། ཐམས་ཅད་ལ། འདུད་དང༌། ཞེས་དང༌། དགེ་བའི་བཤེས་གཉེན་ལ་

102
རྗེ་བཙུན་ཆོས་ཀྱི་རྒྱལ་མཚན་གྱི་གསུང
སོགས་པའི་སྐྱེ་བོ་ཐམས་ཅད་ལ་འདུད་པ་དང༌། ཞེས་གསུངས། གསུམ་པ་དེ་སྟོན་པ་ལ།
དེ་ནས་བཅོམ་ལྡན་འདས་ཀྱིས་ལྷ་རྣམས་ཀྱི་དབང་པོ་བརྒྱ་བྱིན་ལ་འདི་སྐད་ཅེས་བཀའ་སྩལ་ཏོ།།
ཀོའུ་ཤི་ཀ་རིགས་ཀྱི་བུའ མ་རིགས་ཀྱི་བུ་མོ་ཤེར་ཕྱིན་ཟབ་མོ་འདི་འཛིན་པ་དང༌། ཞེས་པ་ནས།
བདག་གི་འདོད་ཆགས་ཀྱི་མཚོན་དང་འདོད་ཆགས་ཀྱི་མདའ་ཡང་བཅོམ། གཞན་གྱི་འདོད་
ཆགས་ཀྱི་མཚོན་དང་འདོད་ཆགས་ཀྱི་མདའ་ཡང་བཅོམ། ཞེས་སོགས་གསུངས། དེའི་དོན་
བཤད་པ་ལ། ཉོན་མོངས་ལས་རྒྱལ་དང༌། ཞེས་དང༌། འདོད་ཆགས་ལ་སོགས་པ་ཟིལ་
གྱིས་གནོན་པ་དང༌། ཞེས་གསུངས། བཞི་པ་དེ་སྟོན་པ་ལ། ཀོའུ་ཤི་ཀ་གཞན་ཡང་རིགས་
ཀྱི་བུའམ་རིགས་ཀྱི་བུ་མོ་ཤེར་ཕྱིན་ཟབ་མོ་འདི་འཛིན་པར་འགྱུར། ཞེས་པ་ནས། དེ་ལ་ལ་
ལ་ཞིག་གིས་དུག་གཏོར་རམ་བྱད་བྱས་སམ་མེའི་འོབས་སུ་གཏོར་རམ་མཚོན་གྱིས་བཏབ་བམ་
དུག་བླུད་དམ་ཆུར་བོར་ཡང་རུང་སྟེ། དེ་དག་ཐམས་ཅད་ཀྱིས་དེ་ལ་གནོད་པར་མི་འགྱུར་རོ།།
དེ་ཅིའི་ཕྱིར་ཞེ་ན། ཀོའུ་ཤི་ཀ་འདི་ལྟ་སྟེ་ཤེར་ཕྱིན་འདི་ནི་རིགས་སྔགས་ཆེན་མོའོ། །ཞེས་
སོགས་གསུངས། དེའི་དོན་བཤད་པ་ལ། གནོད་པས་བརྫི་བ་མེད་ཉིད་དང༌།ཞེས་དང༌།
ཕ་རོལ་གྱིས་བྱས་པའི་གནོད་པ་རྗེས་སུ་སྒྲུབ་པའི་ཡུལ་མ་ཡིན་པ་ཉིད་དང༌། ཞེས་གསུངས།
གཉིས་པ་མཐར་ཐུག་གི་བྱེད་པ་སྟོན་པ་ལ་། དེ་ཅིའི་ཕྱིར་ཞེ་ན། དེ་ནི་འདི་ལྟར་བདག་མི་
དམིགས༑ གཞན་མི་དམིགས་པའི་ཕྱིར་རོ། །གཟུགས་མི་དམིགས་པའི་ཕྱིར་རོ། །ཞེས་པ་
ནས༑ བླ་མེད་རྫོགས་བྱང་ཐོབ་ནས་སེམས་ཅན་ཐམས་ཅད་ཀྱི་སེམས་ལ་རྣམ་པར་ལྟ་བར་
འགྱུར་རོ། །ཞེས་སོགས་གསུངས། དེའི་དོན་བཤད་པ་ལ། བྱང་ཆུབ་དང་ནི། ཞེས་དང༌།
ཡང་དག་པར་རྫོགས་པའི་བྱང་ཆུབ་སྒྲུབ་པ་དང༌། ཞེས་གསུངས། གཉིས་པ་གཞན་རྒྱུད་དུ་
གཏོགས་པའི་བྱེད་པ་སྟོན་པ་ལ། ཀོའུ་ཤི་ཀ་གཞན་ཡང་ཤེར་ཕྱིན་འདི་བྲིས་ནས་འཛིན་པར་
འགྱུར༑ ཞེས་པ་ནས། ཤེར་ཕྱིན་འདི་ཉིད་ཀྱི་སའི་ཕྱོགས་དེ་སེམས་ཅན་ཐམས་ཅད་ཀྱི་མཆོད་
རྟེན་དུ་འགྱུར་བར་བྱས་ཏེ་མེ་ཏོག་དང་སྤོས་དག་གིས་མཆོད་པར་བྱ་བ་དང༌། བླ་མར་བྱ་བ་
དང་བསྟི་སྟང་དུ་བྱ་བ་དང་རིམ་གྲོར་བྱ་བ་དང་བཀུར་སྟིར་བྱ་བར་འགྱུར་རོ། །ཞེས་གསུངས།

103
སྐབས་གཉིས་པའི་སྤྱི་དོན
དེའི་དོན་བཤད་པ་ལ། རྟེན་མཆོད་ཉིད། ཅེས་དང༌། རྟེན་གྱི་ཡུལ་མཆོད་པར་བྱ་བ་ཉིད་དུ་
བྱེད་པ་ཞེས་བྱ་བ་བྱེད་པ་རྣམ་པ་དྲུག་ཡིན་ནོ། །ཞེས་གསུངས། གཞུང་དོན་ནི། ཐེག་ཆེན་
གྱི་སྒོམ་ལམ་གྱི་བྱེད་པ་ཆོས་ཅན། ཁྱོད་ལ་དུ་མར་ཡོད་དེ། ཁྱོད་ལ་ཐེག་ཆེན་གྱི་སྒོམ་ལམ་
བསྒོམས་སྟོབས་ཀྱིས་སེམས་ལ་རང་དབང་དུ་བྱེད་པ་སོགས་དྲུག་ཡོད་པའི་ཕྱིར།
༼ཐེག་ཆེན་གྱི་སྒོམ་ལམ་གྱི་བྱེད་པའི་མཚན་ཉིད་དབྱེ་བ་སོགས་བཤད་པ།༽
དེས་ན་རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལམ་བསྒོམས་སྟོབས་ཀྱིས་ཐོབ་
པའི་ཕན་ཡོན་དེ།ཐེག་ཆེན་གྱི་སྒོམ་ལམ་གྱི་བྱེད་པའི་མཚན་ཉིད། དབྱེ་ན། ནང་དུ་ཉོན་མོངས་
མངོན་གྱུར་པ་ཞི་བས། ཕྱི་རོལ་ཏུ་སྐྱེ་བོ་གཞན་འདུད་པ་དང༌། ནང་དུ་ཆགས་སོགས་ཉོན་
མོངས་པ་ལས་རྒྱལ་བས། ཕྱི་རོལ་ཏུ་དུག་མཚོན་སོགས་ཀྱིས་གནོད་པས་མི་ཚུགས་པ།
ནང་དུ་བླ་ན་མེད་པའི་བྱང་ཆུབ་སྒྲུབ་པ་ལ་ཞུགས་པས་ཕྱི་རོལ་ཏུ་རང་རྒྱུད་ལྡན་གྱི་གང་ཟག་
གང་དུ་བཞུགས་པའི་གནས་ལྷ་ལ་སོགས་པའི་མཆོད་རྟེན་གྱི་གནས་སུ་བྱེད་པ་དང་རྣམ་པ་དྲུག་
ཏུ་ཡོད། ས་མཚམས་ཐེག་ཆེན་གྱི་སྒོམ་ལམ་སྒོམ་པའི་སྐད་ཅིག་གཉིས་པ་ནས་སངས་རྒྱས་
ཀྱི་སའི་བར་དུ་ཡོད། ཁ་ཅིག། ཐེག་ཆེན་གྱི་སྒོམ་ལམ་གྱི་བྱེད་པ་རྒྱུད་ལྡན་གྱི་ལམ་མ་
ཞུགས་ཀྱི་གང་ཟག་ཡོད་པར་ཐལ། མཚན་ཉིད་དེ་འཐད་པ་གང་ཞིག །མཚན་ཉིད་དེ་རྒྱུད་
ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ཐེག་ཆེན་གྱི་སྒོམ་ལམ་སྒོམ་པའི་དེ་
ཡོད་པའི་ཕྱིར་ཏེ། རྣམ་མཁྱེན་སྒོམ་པའི་སེམས་ཅན་ཡོད་པའི་ཕྱིར་ཏེ། རྣམ་པ་དང་ལམ་དང་
གཞི་ཐམས་ཅད་རྣམ་པར་སྒོམ་པའི་དབྱེ་བས་ཞེས་གསུངས་པའི་ཕྱིར་ཟེར་ན་མ་ཁྱབ། ཁོ་རང་
གི་ལུགས་ལ་ཐེག་ཆེན་གྱི་སྒོམ་ལམ་ཐོབ་མྱོང་བའི་གང་ཟག་གི་རྒྱུད་ཀྱི་ཐེག་ཆེན་གྱི་སྒོམ་ལམ་
བསྒོམས་སྟོབས་ཀྱིས་ཐོབ་པའི་དེ་དེའི་མཚན་ཉིད་ཟེར་ན། མཚོན་བྱ་དེ་རྒྱུད་ལྡན་གྱི་ལམ་མ་
ཞུགས་ཀྱི་གང་ཟག་ཡོད་པར་ཐལ། མཚན་ཉིད་འཐད་པ་གང་ཞིག །མཚན་ཉིད་དེ་རྒྱུད་ལྡན་

104
རྗེ་བཙུན་ཆོས་ཀྱི་རྒྱལ་མཚན་གྱི་གསུང
གྱི་དེ་ཡོད་པའི་ཕྱིར་ཏེ། ཐེག་ཆེན་གྱི་སྒོམ་ལམ་བསྒོམས་སྟོབས་ཀྱིས་ཐོབ་པའི་ཕན་ཡོན་རྒྱུད་
ལྡན་གྱི་དེ་ཡོད་པ་གང་ཞིག །ཐེག་ཆེན་གྱི་སྒོམ་ལམ་ཡིན་ན། ཐེག་ཆེན་གྱི་སྒོམ་ལམ་ཐོབ་
མྱོང་བའི་གང་ཟག་གི་རྒྱུད་ཀྱི་ཐེག་ཆེན་གྱི་སྒོམ་ལམ་ཡིན་དགོས་པའི་ཕྱིར། ཁོ་ན་རེ། ཐེག་
ཆེན་གྱི་སྒོམ་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ།
དེ་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་སྒོམ་ལམ་ཡོད་པའི་ཕྱིར་དང༌། དེའི་རྒྱུར་གྱུར་
པའི་དེ་ཡོད་པའི་ཕྱིར་ཟེར་ན་མ་ཁྱབ། ཁ་ཅིག །ས་མཚམས་ས་གཉིས་པའི་སྐད་ཅིག་གཉིས་
པ་ནས་འཇོག་ཟེར་བ་མི་འཐད་དེ། ས་དང་པོ་པའི་རྒྱུད་ལ་ཐེག་ཆེན་གྱི་སྒོམ་ལམ་གྱི་བྱེད་པ་
ཡོད་པའི་ཕྱིར་ཏེ། དེའི་རྒྱུད་ལ་ཐེག་ཆེན་གྱི་སྒོམ་ལམ་ཡོད་པའི་ཕྱིར་ཏེ། ཀུན་བཏུས་ལས།
བྱང་ཆུབ་སེམས་དཔའ་རྣམས་ཀྱི་ས་བཅུ་རྣམས་སུ་སྒོམ་པའི་ལམ་ལ་ཤེས་བྱའི་སྒྲིབ་པའི་གཉེན་
པོ་སྒོམ་གྱི། ཞེས་གསུངས་པའི་ཕྱིར། ཁ་ཅིག །རང་ཐོབ་བྱེད་ཀྱི་ཐབས་སུ་གྱུར་པའི་ཐེག་
ཆེན་གྱི་སྒོམ་ལམ་བསྒོམས་སྟོབས་ཀྱིས་ཐོབ་པའི་རྣམ་དཀར་གྱི་ཡོན་ཏན། དེའི་མཚན་ཉིད།
ས་མཚམས་ལམ་མ་ཞུགས་ནས་ཡོད་ཟེར་ན། དེ་ལ་ཁ་ཅིག །ལོངས་སྐུའི་སེན་མོ་ཟངས་
མདོག་ཆོས་ཅན། རྣམ་དཀར་གྱི་ཡོན་ཏན་དུ་ཐལ། མཚོན་བྱ་དེའི་ཕྱིར། འདོད་ན། དགེ་
བ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར་ཏེ།
རྣམ་སྨིན་ཡིན་པའི་ཕྱིར། ཁྱབ་སྟེ། རྣམ་སྨིན་ལུང་དུ་མ་བསྟན་ཆོས། །ཞེས་གསུངས་པའི་
ཕྱིར་ཟེར་ན་མ་ཁྱབ། གཞན་ཡང༌། ལམ་མ་ཞུགས་ན་ཐེག་ཆེན་གྱི་སྒོམ་ལམ་བསྒོམས་
སྟོབས་ཀྱིས་ཐོབ་པའི་ཡོན་ཏན་ཡོད་པར་ཐལ། དེ་ན་ཐེག་ཆེན་གྱི་སྒོམ་ལམ་གྱི་བྱེད་པ་ཡོད་
པའི་ཕྱིར། འདོད་ན། དེ་ན་ཐེག་ཆེན་གྱི་སྦྱོར་བ་བསྒོམས་སྟོབས་ཀྱིས་ཐོབ་པའི་ཡོན་ཏན་
ཡོད་པར་ཐལ། འདོད་པའི་ཕྱིར འདོད་ན དེ་ན་ཐེག་ཆེན་གྱི་སྦྱོར་བ་ཡོད་པར་ཐལ་ལོ།།
ཁོ་ན་རེ། ལམ་མ་ཞུགས་ན་དེ་ཡོད་པར་ཐལ། དེ་ན་དེའི་བྱེད་ལས་ཡོད་པའི་ཕྱིར་ཏེ། དེ་ན་
ཡེ་ཤེས་ཆོས་སྐུའི་བྱེད་ལས་ཡོད་པའི་ཕྱིར་ཏེ། དེ་ན་ཡེ་ཤེས་ཆོས་སྐུའི་འཕྲིན་ལས་ཡོད་པའི་
ཕྱིར་ཟེར་ན་མ་ཁྱབ་བོ།།

105
སྐབས་གཉིས་པའི་སྤྱི་དོན།
༼བྱེད་པ་ཅན་གྱི་སྒོམ་ལམ་ལ་མཚམས་སྦྱར་བ་དང་སྒོམ་ལམ་གྱི་རྟེན་བཤད་
པ།༽
༈ གཉིས་པ་བྱེད་པ་ཅན་གྱི་སྒོམ་ལམ་བཤད་པ་ལ། སྤྱིའི་མཚམས་སྦྱར་བ་དང༌། སོ་སོའི་
ངོ་བོ་བཤད་པ་གཉིས་ལས། དང་པོ་ནི། ཐེག་ཆེན་གྱི་སྒོམ་ལམ་གྱི་བྱེད་པ་བསྟན་པའི་འོག་
ཏུ་ཐེག་ཆེན་གྱི་སྒོམ་ལམ་སྟོན་པའི་རྒྱུ་མཚན་ཡོད་དེ། ཐེག་ཆེན་གྱི་སྒོམ་ལམ་གྱི་བྱེད་པ་སྟོན་
པའི་གཞུང་ལས། ཐེག་ཆེན་གྱི་སྒོམ་ལམ་སྟོན་པའི་གཞུང་བརྗོད་བྱ་མང་བའི་རྒྱུ་མཚན་གྱིས་
དེ་ལྟར་བསྟན་པའི་ཕྱིར། ཐེག་ཆེན་གྱི་སྒོམ་ལམ་དེ་ལ་ཡང་གཉིས་སུ་ཡོད་དེ། དེ་ལ་ཐེག་
ཆེན་གྱི་ཟག་བཅས་སྒོམ་ལམ་དང༌། ཐེག་ཆེན་གྱི་ཟག་མེད་སྒོམ་ལམ་གཉིས་སུ་ཡོད་པའི་ཕྱིར
ཞེས་མཚམས་སྦྱོར་བ་ལ། བྱེད་པའི་འོག་ཏུ་སྒོམ་པའི་ལམ་སྟེ། དེ་ཡང་ཟག་པ་དང་བཅས་
པ་དང་ཟག་པ་མེད་པའི་བྱེ་བྲག་གིས་རྣམ་པ་གཉིས་སོ། །ཞེས་གསུངས། འདིའི་སྐབས་སུ་
མཐའ་དཔྱད་པ་ལ། སྒོམ་ལམ་གྱི་རྟེན་བཤད་པ་དང༌། བརྟེན་པ་སྒོམ་ལམ་གྱི་རང་བཞིན་
བཤད་པ་གཉིས་ལས། དང་པོ་ལ། ལུས་རྟེན་དང༌། སེམས་རྟེན་གཉིས་ལས། དང་པོ་ནི།
གླིང་གསུམ་གྱི་སྐྱེས་བ་བུད་མེད་འདོད་ལྷ་རིགས་དྲུག་དང་བཅས་པའི་རྟེན་ལ་ཐེག་ཆེན་གྱི་སྒོམ་
ལམ་གསར་དུ་སྐྱེ་བ་ཡོད་དེ། དེ་དག་གི་རྟེན་ལ་དེ་དངོས་སུ་གསར་དུ་སྐྱེ་བའི་མཐུན་རྐྱེན་ཚང་
ཞིང་འགལ་རྐྱེན་དང་བྲལ་བ་ཡོད་པའི་ཕྱིར། གཟུགས་ཁམས་པའི་རྟེན་ལ་དེ་དངོས་སུ་གསར་
དུ་སྐྱེ་བ་མེད་དེ། ཁམས་གོང་མའི་རྟེན་ཅན་གྱི་བྱང་སེམས་མཐོང་ལམ་པ་མེད་པའི་ཕྱིར།
ཐེག་ཆེན་གྱི་སྒོམ་ལམ་སྐྱེས་ཟིན་གནས་པའི་རྟེན་ལ་གཟུགས་ཁམས་པ་ཡོད་ཀྱང་གཟུགས་མེད་
པ་མེད་དེ། གཟུགས་མེད་ཀྱི་རྟེན་ཅན་གྱི་བྱང་སེམས་འཕགས་པ་མེད་པའི་ཕྱིར། གཉིས་པ་
ནི༑ ཐེག་ཆེན་གྱི་སྒོམ་ལམ་གསར་དུ་སྐྱེ་བའི་སེམས་རྟེན་དུ་གྱུར་པའི་ཁམས་གསུམ་ས་དགུ་
ཀ་ཡོད་དེ། འགྲེལ་ཆེན་ལས། འདོད་པའི་ཁམས་དང་གཟུགས་ཀྱི་ཁམས་དང་གཟུགས་མེད་
པའི་ཁམས་ཞེས་སྨོས་པ་ནི་འདོད་པ་ལ་སོགས་པའི་ས་དགུའི་སྒོམ་པའི་ལམ་གཟུང་བར་བྱའོ།།

106
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཞེས་གསུངས་པའི་ཕྱིར།
༼ ཐེང་ཆེན་གྱི་སྒོམ་ལམ་གྱི་མཚན་ཉིད་དབྱེ་བ་སོགས་བཤད་པ།༽
གཉིས་པ་ལ། མཚན་ཉིད། དབྱེ་བ། ས་མཚམས་སོ། །དང་པོ་ནི། ཐེག་ཆེན་གྱི་རྗེས་ལ་
མངོན་རྟོགས། ཐེག་ཆེན་གྱི་སྒོམ་ལམ་གྱི་མཚན་ཉིད། གཉིས་པ་ནི དེ་ལ་ཐེག་ཆེན་གྱི་
ཟག་བཅས་སྒོམ་ལམ་དང༌། ཐེག་ཆེན་གྱི་ཟག་མེད་སྒོམ་ལམ་གཉིས་སུ་ཡོད། སྒྲ་དོན་
འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། དང་པོའི་
མཚན་ཉིད། དབྱེ་ན། མོས་བསྔོ་རྗེས་སུ་ཡི་རང་སྒོམ་ལམ་གསུམ་དུ་ཡོད། དེ་དང་བྲལ་
བའི་ཐེག་ཆེན་གྱི་རྗེས་ལ་མངོན་རྟོགས། གཉིས་པའི་མཚན་ཉིད། དབྱེ་ན། རྣམ་དག་སྒོམ་
ལམ་དང༌། སྒྲུབ་པ་སྒོམ་ལམ་གཉིས་སུ་ཡོད། ཡང་ཐེག་ཆེན་གྱི་སྒོམ་ལམ་ལ་ཆུང་འབྲིང་
ཆེན་པོའི་དབྱེ་བས་དགུ་ཡོད་ཅིང༌། རེ་རེ་ལ་ཡང་བར་ཆད་མེད་ལམ། རྣམ་གྲོལ་ལམ།
རྗེས་ཐོབ་ཡེ་ཤེས་དང་བཅས་པ་རྣམས་སུ་ཡོད་ཚུལ་སྔར་བཞིན་ནོ། གསུམ་པ་ནི། ས་དང་
པོའི་སྐད་ཅིག་གཉིས་པ་ནས་རྒྱུན་མཐའི་བར་དུ་ཡོད། ཁོ་ན་རེ། ས་གཉིས་པའི་ཡེ་ཤེས་
ཆོས་ཅན། ཐེག་ཆེན་གྱི་ཟག་བཅས་སྒོམ་ལམ་དུ་ཐལ། མཚན་ཉིད་དེའི་ཕྱིར་ཏེ། རྟོག་པ་
དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར་ཏེ། བདེན་འཛིན་དང་བཅས་
པའི་དེ་ཡིན་པའི་ཕྱིར་ཟེར་ན་མ་ཁྱབ། དེ་དེར་ཐལ། ས་གཉིས་པ་པ་དེ་དེ་དང་བཅས་པའི་
ཕྱིར༑ རྩ་བར་འདོད་མི་ནུས་ཏེ། ས་གཉིས་པའི་བར་ཆད་མེད་ལམ་དེ་ཁྱོད་ཡིན་པའི་ཕྱིར།
གཞན་ཡང༌། དེ་རྟོགས་པ་དང་བཅས་པར་ཐལ། དེ་ཐེག་ཆེན་སེམས་བསྐྱེད་དང་བཅས་
པའི་ཕྱིར་ཟེར་ན་མ་ཁྱབ། ཁོ་ན་རེ། དེ་ཆོས་ཅན། བདེན་པར་འཛིན་པའི་རྟོག་པ་དང་བཅས་
པར་ཐལ། བདེན་འཛིན་དང་བཅས་པའི་ཕྱིར། འདོད་ན། རྟོག་པ་དང་བཅས་པར་ཐལ།
འདོད་པའི་ཕྱིར་ཟེར་ན་མ་ཁྱབ་སྟེ། ས་གཉིས་པའི་བར་ཆད་མེད་ལམ་ཆོས་ཅན། དེར་ཐལ།
དེའི་ཕྱིར། མ་གྲུབ་ན། དེ་བདེན་འཛིན་དང་བྲལ་བར་ཐལ། མ་གྲུབ་པ་དེའི་ཕྱིར། འདོད་

107
སྐབས་གཉིས་པའི་སྤྱི་དོན། །
ན༑ དེ་གློ་བུར་གྱི་དྲི་མ་དང་བྲལ་བར་ཐལ་ལོ། །འདོད་མི་ནུས་ཏེ། དེ་རང་གི་གཟིགས་པའི་
ངོར་རང་ཉིད་དྲི་མ་མཐའ་དག་དང་བྲལ་བ་ལྟར་སྣང་ཡང་དྲི་མ་དང་མ་བྲལ་བའི་རྫུན་པ་སླུ་བའི་
ཆོས་ཅན་ཡིན་པའི་ཕྱིར་ཏེ། བྱང་འཕགས་ཀྱི་རྒྱུད་ཀྱི་བདག་མེད་མངོན་སུམ་དུ་རྟོགས་པའི་
མཁྱེན་པ་ཡིན་པའི་ཕྱིར། ཁོ་ན་རེ། ས་གཉིས་པའི་ཡེ་ཤེས་དེ་ཉོན་མོངས་དང་བཅས་པར་
ཐལ༑ དེ་བདེན་འཛིན་དང་བཅས་པའི་ཕྱིར། འདོད་ན། གཟུགས་བདེན་སྟོང་སྒྱུ་མ་ལྟ་བུར་
གསལ་བར་སྣང་བའི་ས་གཉིས་པའི་ཡེ་ཤེས་དེ་ཡང་ཉོན་མོངས་དང་བཅས་པར་ཐལ་ལོ །།
འདོད་ན། དེ་ཆོས་ཅན། ཟག་པ་དང་བཅས་པར་ཐལ། འདོད་པའི་ཕྱིར། འདོད་ན། དེ་
ཆོས་ཅན།ཟག་བཅས་སྒོམ་ལམ་ཡིན་པར་ཐལ། ཟག་པ་དང་བཅས་པའི་དེ་ཡིན་པའི་ཕྱིར་ཟེར་
ན་མ་ཁྱབ། ཁོ་ན་རེ། སྒྲ་དོན་འདྲེས་རུང་དུ་འཛིན་པའི་རྟོག་པ་ཡིན་ན། ཟག་བཅས་ཡིན་
དགོས་པར་ཐལ། དེ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་ན། ཟག་བཅས་
སྒོམ་ལམ་ཡིན་དགོས་པའི་ཕྱིར། འདོད་ན། མོས་པ་སྒོམ་ལམ་ཆོས་ཅན། དེར་ཐལ།
དེའི་ཕྱིར། འདོད་ན། ཟག་བཅས་སྒོམ་ལམ་ཡིན་ན། ཟག་བཅས་ཡིན་དགོས་པར་ཐལ།
འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་མོས་པ་
སྒོམ་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཟག་པ་དང་བཅས་
པར་ཐལ། འདོད་པའི་ཕྱིར་ཟེར་ན་མ་ཁྱབ། འདོད་ན། ཉན་ཐོས་དགྲ་བཅོམ་པའི་རྒྱུད་ལ་
ཟག་པ་ཡོད་པར་ཐལ། འདོད་པའི་ཕྱིར་ཟེར་ན། རྣམ་བཤད་ལས། འདི་དག་ཟག་བཅས་སུ་
བཞག་པ་ནི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པ་ལ་ཟག་བཅས་སུ་བཞག་པ་
ཡིན་གྱི་སྤང་བྱས་བསྡུས་པའི་ཟག་བཅས་ནི་མ་ཡིན་ནོ། །ཞེས་པ་དང་། མངོན་པ་ཀུན་བཏུས་
ལས་ཟག་བཅས་ལ་སྤང་བྱས་ཁྱབ་པར་གསུངས་པ་ཤེས་བྱེད་དུ་འདྲེན་པ་ནི་འབྲེལ་མེད་དེ།
དེ་ནི་ཉོན་མོངས་པའི་ཟག་བཅས་ཡིན་པས་སོ། །ཞེས་གསུངས་པ་མི་འཐད་པར་ཐལ། ཟག་
བཅས་སྒོམ་ལམ་ཡིན་ན། ཟག་བཅས་ཡིན་པས་མ་ཁྱབ་པའི་ཕྱིར། རྟགས་ཁས། ཁོ་ན་རེ།
ས་གཉིས་པའི་ཡེ་ཤེས་ཆོས་ཅན། སྤང་བྱ་ཡིན་པར་ཐལ། ཉོན་མོངས་པའི་ཟག་བཅས་ཡིན་

108
རྗེ་བཙུན་ཆོས་ཀྱི་རྒྱལ་མཚན་གྱི་གསུང
པའི་ཕྱིར། ཁྱབ་པ་སོང༌། དེར་ཐལ། ཉོན་མོངས་པའི་ཟག་པ་དང་བཅས་པའི་ཕྱིར། དེ་
དེར་ཐལ། དེ་ཉོན་མོངས་པ་དང་བཅས་པའི་ཕྱིར་ཟེར་ན། ཟག་བཅས་ཡིན་ན། སྤང་བྱ་ཡིན་
དགོས་པར་ཐལ། ཟག་བཅས་སྒོམ་ལམ་ཡིན་ན། ཟག་བཅས་ཡིན་པས་མ་ཁྱབ་པའི་ཕྱིར།
འདོད་ན། ཉན་ཐོས་ཀྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ
ཉན་ཐོས་སྦྱོར་ལམ་པ་ཟག་བཅས་ཡིན་པའི་ཕྱིར་ཏེ། དེ་སོ་སྐྱེ་ཡིན་པའི་ཕྱིར། ཁོ་ན་རེ།
ཟག་པ་དང་བཅས་ན། རྟོག་པ་དང་བཅས་པའི་ཁྱབ་པར་ཐལ། ཟག་བཅས་སྒོམ་ལམ་གྱི་
མཚན་ཉིད་འཐད་པའི་ཕྱིར་ཟེར་ན་མ་ཁྱབ། འདོད་ན། ཉོན་མོངས་འཁོར་དུ་ལྡན་པའི་མིག་
གི་རྣམ་པར་ཤེས་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཉོན་མོངས་པ་
དང་བཅས་པའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར་ཏེ། ཀུན་བཏུས་ལས། འདོད་
ཆགས་ནི་འདོད་པའི་ཁམས་སུ་རྣམ་པར་ཤེས་པའི་ཚོགས་དྲུག་དང་མཚུངས་པར་ལྡན་པར་
རིག་པར་བྱའོ། །ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། རྟོག་པ་དང་བྲལ་བའི་
ཕྱིར་ཏེ། རྟོག་མེད་ཀྱི་ཤེས་པ་ཡིན་པའི་ཕྱིར་ཞེས་ཟེར། རོང་ཊཱི ཀ་པས། བདག་མེད་མངོན་
སུམ་དུ་རྟོགས་ཟིན་གོམས་པར་བྱེད་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ།
ཐེག་ཆེན་གྱི་སྒོམ་ལམ་གྱི་མཚན་ཉིད་དུ་འདོད་པ་མི་འཐད་དེ། བྱང་སེམས་སྒོམ་ལམ་པའི་
རྒྱུད་ཀྱི་ཀུན་རྫོབ་སེམས་བསྐྱེད་དང༌། མོས་པ་སྒོམ་ལམ་རྣམས་ཀྱིས་མ་ངེས་ཤིང༌། ཡང་
དང་ཡང་དུ་སེམས་པ་དང༌། །འཇལ་དང་ངེས་རྟོག་སྒོམ་པའི་ལམ། །ཞེས་ཐེག་ཆེན་གྱི་སྒོམ་
ལམ་དང་རྟོག་པའི་གཞི་མཐུན་ཡོད་པར་བཤད་པའི་ཕྱིར། ལོ་ཆེན་གྱིས། སྒྲ་དོན་འདྲེས་རུང་
དུ་འཛིན་པའི་རྟོག་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་
གྱི་ཟག་བཅས་སྒོམ་ལམ་གྱི་མཚན་ཉིད། དེ་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས་
ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད། ཅེས་གསུངས། དེ་ལ་ཨར་ཆེན་པོ་སོགས་
ཀྱིས་དག་ས་ལ་གནས་པའི་སེམས་དཔའི་རྒྱུད་ལ་ཟག་བཅས་སྒོམ་ལམ་མེད་པར་ཐལ། དེའི་
རྒྱུད་ལ་སྒྲ་དོན་འདྲེས་རུང་དུ་འཛིན་པའི་རྟོག་པ་མེད་པའི་ཕྱིར་ཏེ། ས་བརྒྱད་པར་རྟོག་པ་

109
སྐབས་གཉིས་པའི་སྤྱི་དོན
གནས་གྱུར་པའི་ཕྱིར། ཞེས་བཀག་ནས། གཟུང་འཛིན་གཉིས་སྣང་གི་རྟོག་པ་དང་བཅས་
པའི་ཞེས་སོགས་གསུངས། གཟུང་འཛིན་གཉིས་སྣང་གི་གཉིས་དེ་གང་ལ་བྱེད། གཟུང་
འཛིན་རྫས་ཐ་དད་དུ་སྣང་བ་ལ་བྱེད་དམ། བདེན་སྣང་ལ་བྱེད། དང་པོ་ལྟར་ན་རང་རྒྱལ་དགྲ་
བཅོམ་པའི་རྟོགས་པ་སྔོན་དུ་སོང་པའི་མོས་པ་སྒོམ་ལམ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་མི་ནུས་ཏེ། གཟུང་འཛིན་རྫས་ཐ་དད་དུ་སྣང་བའི་གཉིས་སྣང་
སྤངས་པའི་ཕྱིར་ཏེ དེར་འཛིན་པའི་རྟོགས་པ་སྤངས་པའི་ཕྱིར། ཁྱབ་སྟེ། བདེན་འཛིན་
སྤངས་ན་བདེན་སྣང་སྤང་པས་ཁྱབ་པའི་ཕྱིར། གཉིས་པ་ལྟར་ན། གཟུགས་བདེན་སྟོང་སྒྱུ་
མ་ལྟ་བུར་གསལ་བར་སྣང་བའི་ས་གཉིས་པའི་ཡེ་ཤེས་ཆོས་ཅན། ཐེག་ཆེན་གྱི་ཟག་བཅས་
སྒོམ་ལམ་ཡིན་པར་ཐལ། མཚན་ཉིད་དེའི་ཕྱིར་ཏེ། བདེན་སྣང་དང་བཅས་པའི་ཐེག་ཆེན་གྱི་
རྗེས་ལ་མངོན་རྟོགས་ཡིན་པའི་ཕྱིར། ཁྱབ་པ་ཁས། དེར་ཐལ། ཐེག་ཆེན་གྱི་སྒོམ་ལམ་
རྗེས་ཐོབ་ཡེ་ཤེས་ཡིན་པའི་ཕྱིར། གཞན་ཡང༌། ས་བརྒྱད་པ་བས་རྣམ་མཁྱེན་མ་རྟོགས་པར་
ཐལ༑ དེས་དེ་མངོན་སུམ་དུ་ཡང་མ་རྟོགས་དོན་སྤྱིའི་ཚུལ་གྱིས་ཀྱང་མ་རྟོགས་པའི་ཕྱིར
གཉིས་པ་གྲུབ་སྟེ། དེའི་རྒྱུད་ལ་རྣམ་མཁྱེན་འཇལ་བའི་རྟོག་པ་མེད་པའི་ཕྱིར། རྟགས་ཁས།
དེ་ལྟར་ཡང་རྣམ་བཤད་ལས། ས་བརྒྱད་པ་ཡན་ཆད་དུ་རྟོག་པ་མེད་ན། ལྐོག་གྱུར་གྱི་དོན་
ཅུང་ཟད་ཀྱང་ཡུལ་དུ་བྱེད་མི་ནུས་པར་འགྱུར་རོ། །ཞེས་གསུངས། ཁ་ཅིག །ཐེག་ཆེན་གྱི་
སྒོམ་ལམ་གང་ཞིག །མཉམ་གཞག་ཡེ་ཤེས་ཀྱི་ངོ་བོར་གྱུར་པ། ཐེག་ཆེན་གྱི་ཟག་མེད་སྒོམ་
ལམ་གྱི་མཚན་ཉིད། དེ་གང་ཞིག །རྗེས་ཐོབ་ཡེ་ཤེས་ཀྱི་ངོ་བོར་གྱུར་པ། ཐེག་ཆེན་གྱི་ཟག་
བཅས་སྒོམ་ལམ་གྱི་མཚན་ཉིད་ཟེར་བ་མི་འཐད་དེ། གཟུགས་བདེན་སྟོང་སྒྱུ་མ་ལྟ་བུར་
གསལ་བར་སྣང་བའི་ས་གཉིས་པའི་ཡེ་ཤེས་དེ་ཟག་མེད་སྒོམ་ལམ་ཡིན་པའི་ཕྱིར། ཁ་ཅིག།
སྒོམ་སྤང་རྟོག་པའི་དངོས་གཉེན་བྱེད་པའི་ཐེག་ཆེན་གྱི་རྗེས་ལ་མངོན་རྟོགས ཐེག་ཆེན་གྱི་
སྒོམ་ལམ་གྱི་མཚན་ཉིད། སྒྲ་དོན་འདྲེས་རུང་དུ་འཛིན་པའི་རྟོག་པར་གྱུར་པའི་ཐེག་ཆེན་གྱི་
རྗེས་ལ་མངོན་རྟོགས། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད། སྒྲ་དོན་འདྲེས་

110
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
རུང་དུ་འཛིན་པའི་རྟོག་པ་མ་ཡིན་པར་གྱུར་པའི་དེ། ཅིག་ཤོས་ཀྱི་མཚན་ཉིད་ཟེར་བ་མི་འཐད་
དེ༑ ཐེག་ཆེན་གྱི་སྒོམ་ལམ་ཡིན་ན། སྒོམ་ལམ་བར་ཆད་མེད་ལམ་ཡིན་པས་མ་ཁྱབ་པའི་
ཕྱིར་དང༌། ཐེག་ཆེན་གྱི་སྒོམ་ལམ་དེ་མཚན་ཉིད་གཉིས ་ཡིན་པའི་ཕྱིར། ཁ་ཅིག།
ཟག་བཅས་སྒོམ་ལམ་དང་ཟག་མེད་སྒོམ་ལམ་གང་རུང་ལ་ཐེག་ཆེན་གྱི་སྒོམ་ལམ་གྱིས་ཁྱབ་
པར་འདོད་པ་མི་འཐད་དེ། ཉན་ཐོས་སྒོམ་ལམ་པའི་རྒྱུད་ཀྱི་ཐར་པ་དོན་དུ་གཉེར་བའི་བློ་དེ་
ཟག་བཅས་སྒོམ་ལམ་དང༌། ཉན་ཐོས་ཀྱི་སྒོམ་ལམ་བར་ཆད་མེད་ལམ་དེ་ཟག་མེད་སྒོམ་ལམ་
ཡིན་པའི་ཕྱིར།
༼མོས་པ་སྒོམ་ལམ་བཤད་པ། ༽
༈ གཉིས་པ་༢ེ་ངོ་བོ་བཤད་པ་ལ། ཟག་བཅས་སྒོམ་ལམ་དང༌ཟག་མེད་སྒོམ་ལམ་
གཉིས་ལས། དང་པོ་ལ། དབྱེ་བ་བསྟན་ཏེ་མཚམས་སྦྱར་བ་དང༌། སོ་སོའི་རང་བཞིན་
བཤད་པ་དང༌། བྱེད་ལས་ཀྱི་སྒོ་ནས་མཇུག་བསྡུ་བ་དང་གསུམ་ལས། དང་པོ་ནི། ཐེག་
ཆེན་གྱི་སྒོམ་ལམ་ལ་ཟག་བཅས་སྒོམ་ལམ་དང་ཟག་མེད་སྒོམ་ལམ་གཉིས་སུ་ཡོད་པ་དེའི་ཕྱིར་
ཟག་བཅས་སྒོམ་ལམ་ལ་མོས་བསྔོ་རྗེས་སུ་ཡི་རང་སྒོམ་ལམ་གསུམ་དུ་ཡོད། ཅེས་འཆད་པ་
ལ༑ དེའི་ཕྱིར་སྒོམ་པའི་ལམ་ཟག་པ་དང་བཅས་པ་མོས་པ་དང༌། བསྔོ་བ་དང་རྗེས་སུ་ཡི་
རང་བ་ཡིད་ལ་བྱེད་པ་ཞེས་བྱ་བ། ཞེས་གསུངས། གཉིས་པ་ལ། མོས་པ་སྒོམ་ལམ།
བསྔོ་བ་སྒོམ་ལམ། རྗེས་སུ་ཡི་རང་སྒོམ་ལམ་དང་གསུམ་ལས། དང་པོ་ལ། མོས་པ་
དངོས་དང༌། །མོས་པའི་ཕན་ཡོན་དང་གཉིས་ལས། དང་པོ་ལ མདོ་ལས་གསུངས་ཚུལ་
དང་༑ བསྟན་བཅོས་ཀྱི་འགྲེལ་ཚུལ་གཉིས་ལས། དང་པོ་ནི། བྱེད་པ་དྲུག་པའི་སྐབས་སུ་
ཤེར་ཕྱིན་གྱིས་ཕྱོགས་མཆོད་པའི་གནས་སུ་བྱེད་བར་གསུངས་པ་ལས་འཕྲོས་ནས། དེ་ནས་
ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས་རིགས་ཀྱི་བུའམ་རིགས་ཀྱི་བུ་མོ་གང་ལ་ལས་ཤེར་ཕྱིན་འདི་བྲིས་ཤིང་གླེགས་བམ་

111
= སྐབས་གཉིས་པའི་སྤྱི་དོན།
དུ་ཆུད་པར་བགྱིས་ཏེ་བཅངས་ལ་དེ་ལ་མེ་ཏོག་དང་སྤོས་དང་ཕྲེང་བ་དང་བྱུགས་པ་དང་ཕྱེ་མ་
དང་ན་བཟའ་དང་གདུགས་དང་རྒྱལ་མཚན་དང་བ་དན་དང་ཁོར་ཁོར་ཡུག་ཏུ་མར་མེའི་ཕྲེང་བ་
དང་མཆོད་པ་མང་པོ་དག་གིས་རིམ་གྲོ་དང་བླ་མ་དང་བསྟི་སྟང་དང་མཆོད་པ་བགྱིད་པ་དང་
གང་ལ་ལས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མྱ་ངན་
ལས་འདས་པའི་སྐུ་གདུང་རྣམས་རིན་པོ་ཆེ་སྣ་བདུན་གྱི་མཆོད་རྟེན་དུ་བཙལ་ཏེ་བཙལ་ནས་ཀྱང་
དེ་དག་ལ་མེ་ཏོག་དང་བདུག་སྤོས་དང་དྲི་དང་ཕྱེ་མ་དང་བྱུགས་པ་དང་བ་དན་མང་པོ་དག་གིས་
རིམ་གྲོ་དང་བླ་མ་དང་བསྟི་སྟང་དང་མཆོད་པ་བགྱིད་ན་དེ་དག་ལ་བསོད་ནམས་ཀྱི་ཕུང་པོ་གང་
མང་དུ་འཕེལ་ལགས། ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་བ།
ཀོའུ་ཤི་ཀ་ཁྱོད་ཉིད་ལ་དྲི་ཡི ཇི་ལྟར་འདོད་པ་དེ་ལྟར་ལུང་སྟོན་ཅིག །ཅེས་སོགས་
གསུངས༑ འདི་ལ་ཡང་རང་དོན་མོས་པ། གཉིས་དོན་མོས་པ། གཞན་དོན་མོས་པ་གསུམ་
ཡོད་པའི་དང་པོ་ལ་ཆུང་འབྲིང་ཆེན་པོ་དགུ་ཡོད་པ་རིམ་པ་བཞིན་དུ་སྟོན་པ་ལ། ཀོའུ་ཤི་ཀ་དེ་
ཇི་སྙམ་དུ་སེམས་དེ་བཞིན་གཤེགས་པའི་རྣམ་པ་ཐམས་ཅད་མཁྱེན་པ་ཉིད་དང༌། དེ་བཞིན་
གཤེགས་པ་གཉིས་ལམ་གང་ལ་བསླབས་པས་མངོན་དུ་གྲུབ་པ་ཡིན། བརྒྱ་བྱིན་གྱིས་གསོལ་
པ༑ བཅོམ་ལྡན་འདས་ཤེར་ཕྱིན་འདི་ཉིད་ལ་བསླབས་པས་དེ་བཞིན་གཤེགས་པ་མངོན་པར་
གྲུབ་བོ། །ཞེས་པ་ནས། བསམ་གྱིས་མི་ཁྱབ་པ་དང༌། མི་མཉམ་པ་དང༌། བླ་ན་མེད་པ་
དང་༑ མི་མཉམ་པ་དང་མཉམ་པའི་རྣམ་པ་ཐམས་ཅད་མཁྱེན་པ་ཉིད་ཀྱང་འདི་ལས་བྱུང་ངོ།།
ཞེས་དང༌། དེ་ནས་ཡང་བཅོམ་ལྡན་འདས་ལ་ལྷ་རྣམས་ཀྱི་དབང་པོ་བརྒྱ་བྱིན་གྱིས་འདི་སྐད་
ཅེས་གསོལ་ཏོ། །བཅོམ་ལྡན་འདས་འཛམ་བུའི་གླིང་གི་མི་གང་ལགས་པ་འདི་རྣམས་ཤེར་
ཕྱིན་འདི་ལ་མེ་ཏོག་དང༌། ཞེས་པ་ནས། དེ་ཅིའི་ཕྱིར་ཞེ་ན། ཀོའུ་ཤི་ཀ་བླ་མེད་རྫོགས་བྱང་
ནི་ལེ་ལོ་ཅན་བརྩོན་འགྲུས་ཞེན་པ་མོས་པ་དམན་པ་སེམས་དམན་པ་ཤེས་རབ་འཆལ་བ་ཅན་
རྣམས་ཀྱིས་བསྒྲུབ་པར་དཀའོ། །ཞེས་དང༌། ཀོའུ་ཤི་ཀ་དེ་བས་ན་རིགས་ཀྱི་བུའ མ་རིགས་
ཀྱི་བུ་མོ་གཞན་ཡང་མྱུར་བ་དང་བདེ་བར་བླ་མེད་རྫོགས་བྱང་དུ་མངོན་པར་རྫོགས་པར་འཚང་

112
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
རྒྱ་བར་འདོད་པས་ཤེར་ཕྱིན། ཞེས་པ་ནས། བྱང་ཆེན་ཤེར་ཕྱིན་འདི་རབ་ཏུ་སྤེལ་བར་བྱའོ།།
ཞེས་པ་དང༌། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེར་ཕྱིན་ལ་
རིམ་གྲོར་བགྱིད་པ་དང༌། ཞེས་པ་ནས། མཆོད་པར་བགྱིད་ན་དེ་ནི་བསོད་ནམས་མང་དུ་
འཕེལ་ལོ། །ཞེས་པ་དང༌། ཀོའུ་ཤི་ཀ་རིན་པོ་ཆེའི་རང་བཞིན་གྱི་མཆོད་རྟེན་གཅིག་ལྟ་ཞོག་
གི ༑ཀོའུ་ཤི་ཀ་གལ་ཏེ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་དེ་བཞིན་
གཤེགས་པ་མྱ་ངན་ལས་འདས་ནས་མཆོད་པའི་ཕྱིར་འཛམ་བུའི་གླིང་འདི་རིན་པོ་ཆེའི་རང་
བཞིན་གྱི་མཆོད་རྟེན། ཞེས་པ་ནས། མཆོད་པར་བྱེད་ན་དེའི་བསོད་ནམས་མང་དུ་འཕེལ་
ལོ༑ ༑ཞེས་པ་དང༌། ཀོའུ་ཤི་ཀ་འཛམ་བུའི་གླིང་དེ་བཞིན་གཤེགས་པའི་མཆོད་རྟེན་གྱིས་
གང་བ་ལྟ་ཞོག་གི་ཞེས་པ་ནས། བཀུར་སྟིར་བྱས་ན་དེའི་བསོད་ནམས་མང་དུ་འཕེལ་ལོ།།
ཞེས་པ་དང༌། ཀོའུ་ཤི་ཀ་གླིང་བཞི་པའི་འཇིག་རྟེན་གྱི་ཁམས་དེ་བཞིན་གཤེགས་པའི་མཆོད་
རྟེན་གྱིས་ཡོངས་སུ་གང་བ་ལྟ་ཞོག་གི་ཞེས་པ་ནས། དེའི་བསོད་ནམས་ཆེས་མང་དུ་འཕེལ་
ལོ༑ ༑ཞེས་པ་དང༌། ཀོའུ་ཤི་ཀ་སྟོང་གི་འཇིག་རྟེན་གྱི་ཁམས་དེ་བཞིན་གཤེགས་པའི་མཆོད་
རྟེན་གྱིས་གང་བ་ལྟ་ཞོག་གི་ཞེས་པ་ནས། དེའི་བསོད་ནམས་ཆེས་མང་དུ་འཕེལ་ལོ། །ཞེས་
པ་དང༌། ཀོའུ་ཤི་ཀ་སྟོང་གཉིས་པའི་འཇིག་རྟེན་གྱི་ཁམས་དེ་བཞིན་གཤེགས་པའི་མཆོད་རྟེན་
གྱིས་གང་བ་ལྟ་ཞོག་གི་ཤེས་པ་ནས། དེའི་བསོད་ནམས་ཆེས་མང་དུ་འཕེལ་ལོ། །ཞེས་པའི་
བར་གསུངས། གཉིས་པ་ལ་ཆུང་འབྲིང་ཆེན་པོ་དགུ་ཡོད་པ་རིམ་བཞིན་སྟོན་པ་ལ། ཀོའུ་ཤི་
ཀ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དེ་བཞིན་གཤེགས་པའི་མཆོད་རྟེན་གྱིས་
གང་བ་ལྟ་ཞོག་གི། ཞེས་པ་ནས། བླ་ན་མེད་པའི་སངས་རྒྱས་ཀྱི་ཡེ་ཤེས་དང་ཆོས་ཀྱི་
འཁོར་ལོ་བསྐོར་སེམས་ཅན་ཡོངས་སུ་སྨིན་པ་དང་སངས་རྒྱས་ཀྱི་ཞིང་ཡོངས་སུ་དག་པ་ཡོད་
པས་སོ། །ཞེས་པ་དང༌། དེ་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་
རྒྱལ་ཆེན་བཞིའི་རིས་ཀྱི་ལྷ་རྣམས་དང༌། འོག་མིན་གྱི་བར་གྱི་ལྷའི་བུ་ཇི་སྙེད་ཅིག་ཡོད་པ་དེ་

113
_ སྐབས་གཉིས་པའི་སྤྱི་དོན
དག་གིས་ལྷ་རྣམས་ཀྱིས་དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ། །གྲོགས་པོ་ཤེར་ཕྱིན་
གཟུང་བར་བྱའོ། །ཞེས་པ་ནས། གཉིས་སུ་མེད་ཅིང་གཉིས་སུ་བྱར་མེད་པར་བརྗོད་དོ།།
ཞེས་པ་དང༌། དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་འདི་ལྟར་ཤེར་ཕྱིན་གྱི་མིང་ཡོངས་སུ་སྒྲོག་པ་དེ་ལྟར་སྦྱིན་པའི
ཞེས་པ་ནས། རྣམ་མཁྱེན་གྱི་བར་གྱི་ཡོངས་སུ་འདྲེན་པའོ། །ཞེས་པ་དང༌། དེ་ནས་ལྷའི་
དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་
བཞིན་གཤེགས་པ། ཞེས་པ་ནས། ཚེ་འདི་ཉིད་དང་ཚེ་རབས་ཕྱི་མ་ལའང་ཡོན་ཏན་འདི་
དག་ཀྱང་འདོད་པར་བྱའོ། །ཞེས་པ་དང༌། དེ་སྐད་ཅེས་བཀའ་སྩལ་པ་དང༌། དེ་ནས་ལྷའི་
དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ །བཅོམ་ལྡན་འདས་
རིགས་ཀྱི་བུའམ་རིགས་ཀྱི་བུ་མོ་གང་ཤེར་ཕྱིན་འདི་འཛིན་པར་འགྱུར་བ་དང༌། ཞེས་པ་ནས།
ཚེ་འདིས་ཡོན་ཏན་འདི་དག་ཀྱང་འཛིན་པར་འགྱུར་རོ། །ཞེས་པ་དང༌། ཀོའུ་ཤི་ཀ་གཞན་
ཡང་རིགས་ཀྱི་བུའམ་རིགས་ཀྱི་བུ་མོ་གང་ཤེར་ཕྱིན་འདི་འཛིན་པར་འགྱུར་བ་དང༌། ཞེས་པ་
ནས༑ ལྷ་དང་མི་དང་ལྷ་མ་ཡིན་དུ་བཅས་པའི་སྐྱེ་དགུ་རྣམས་ཀྱི་ཡང་ཡིད་དུ་འོང་བར་འགྱུར་
རོ༑ ༑ཞེས་པ་དང༌། སྤོབས་པ་མི་འཕྲོགས་པ་དང་ལྡན་པར་འགྱུར་བ་ཡིན། སྦྱིན་པའི་ཕར་
ཕྱིན་མི་འཕྲོགས་པ་དང༌། ཞེས་པ་ནས། ཚེ་འདི་ཉིད་ལ་ཡོན་ཏན་འདི་དག་ཀྱང་ཡོངས་སུ་
འཛིན་པར་འགྱུར་རོ། །ཞེས་པ་དང༌། ཀོའུ་ཤི་ཀ་གཞན་ཡང་རིགས་ཀྱི་བུའ མ་རིགས་ཀྱི་བུ་
མོ་གང་ཤེར་ཕྱིན་འདི་བྲིས་ཤིང་གླེགས་བམ་དུ་བྱས་ཏེ་འཆང་བར་འགྱུར། ཞེས་པ་ནས།
བླ་མེད་རྫོགས་བྱང་དུ་ཡང་དག་པར་ཞུགས་པ་ཡིན་ནོ། །ཞེས་པ་དང༌། དེ་ནས་བཅོམ་ལྡན་
འདས་ལ་ལྷའི་དབང་པོ་བརྒྱ་བྱིན་གྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་རིགས་
ཀྱི་བུའམ་རིགས་ཀྱི་བུ་མོ་དེས་ཕྱོགས་བཅུ་ཀུན་གྱི་འཇིག་རྟེན་གྱི་ཁམས་ན་ཤེར་ཕྱིན་འདི་བཟུང་
བའམ༑ ནས། རྣམ་མཁྱེན་གྱི་སེམས་དང་ཡང་མི་འབྲལ་བར་བྱའོ། །ཞེས་པའི་བར་
གསུངས༑ གསུམ་པ་ལ་ཡང་དགུ་ཡོད་པ་རིམ་བཞིན་སྟོན་པ་ལ། ཀོའུ་ཤི་ཀ་གལ་ཏེ་རིགས་

114
རྗེ་བཙུན་ཆོས་ཀྱི་རྒྱལ་མཚན་གྱི་གསུང
ཀྱི་བུའམ་རིགས་ཀྱི་བུ་མོ་དེ་དག་གིས་ཤེར་ཕྱིན་འདི་མ་བཟུང་མ་བཅངས། ནས། བསྟི་སྟང་
དུ་བྱས་མཆོད་པར་བྱས་པ་ནི་མ་ཡིན་ནོ། །ཞེས་པ་དང༌། དེ་ནས་བཅོམ་ལྡན་འདས་ལ་ལྷའི་
དབང་པོ་བརྒྱ་བྱིན་གྱིས་འདི་སྐད་ཅེས་གསོལ་ཏོ། །ཀོའུ་ཤི་ཀ་ཡོངས་སུ་མ་བརྟགས་ཡོངས་
སུ་མ་བཟུང་ན་ཁྱོད་ལ་རིགས་ཀྱི་བུའ མ་རིགས་ཀྱི་བུ་མོ་གང་ལ་ལ་ཞིག་གིས། ནས། བརྟག་
ཏུ་མ་མཆིས་པ་དང་བརྗོད་དུ་མ་མཆིས་པ་དང་སྨོས་སུ་མ་མཆིས་པའི་ཆོས་བསྟན་ཏོ། །ཞེས་
པ་དང༌། བཅོམ་ལྡན་འདས་དེ་ལྟ་བས་ན་ཤེར་ཕྱིན་འདི་ནི་ལྷ་དང་མི་དང་ལྷ་མ་ཡིན་དུ་བཅས་
པའི་འཇིག་རྟེན་གྱི་མེ་ཏོག་དང༌། ནས། སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་མཆི་
བར་འགྱུར་རོ། །ཞེས་པ་དང༌། བཅོམ་ལྡན་འདས་གཞན་ཡང་གལ་ཏེ་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་འདི་དེ་བཞིན་གཤེགས་པའི་སྐུ་བྱུར་བུར་བལྟམས་པ་ཞིག་ཀྱང་
བཙལ་ལ། ནས། བཅོམ་ལྡན་འདས་འདི་ལྟར་ཤེར་ཕྱིན་དང་དེ་བཞིན་གཤེགས་པ་ལ་གཉིས་
སུ་མ་མཆིས་ཏེ་གཉིས་སུ་བགྱིར་མ་མཆིས་པའི་ཕྱིར་རོ། །ཞེས་པ་དང༌བཅོམ་ལྡན་འདས་
གཞན་ཡང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
ཆོ་འཕྲུལ་རྣམ་པ་གསུམ་གྱིས་མདོ་དང་དབྱངས་ཀྱིས་བསྙད་པ་དང༌། ནས། ཅིའི་སླད་དུ་ཞེ་
ན་འདི་ལས་བྱུང་བ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རྣམས་ལགས་པའི་ཕྱིར་རོ། །ཞེས་པ་དང༌། བཅོམ་ལྡན་འདས་གཞན་ཡང་རིགས་ཀྱི་
བུའམ་རིགས་ཀྱི་བུ་མོ་གང་ཤེར་ཕྱིན་འདི་འཛིན་པར་འགྱུར། ནས་དེ་པས་ན་དེ་བཞིན་
གཤེགས་པའི་སྐུ་དེ་དག་གི་མཆོད་པ་བརྙེས་སོ། །ཞེས་པ་དང༌། དེ་ནས་ཡང་ལྷའི་དབང་པོ་
བརྒྱ་བྱིན་གྱིས་གསོལ་པ། བཅོམ་ལྡན་འདས་དེ་བཞིན་གཤེགས་པའི་སྐུ་དེ་དག་ནི་ཕར་ཕྱིན་
རིན་པོ་ཆེའི་སྣོད་དུ་གྱུར་པའོ། །ནས། ཆོས་ཐམས་ཅད་བརྗོད་དུ་མེད་པ་དང༌། ཚིག་གི་
སྤྱོད་ཡུལ་མ་ཡིན་པའི་བར་གང་ཡིན་པ་འདི་དག་ནི་འདུས་མ་བྱས་ཀྱི་ཆོས་ཉིད་ཅེས་བྱའོ།།
ཞེས་པ་དང༌། བཅོམ་ལྡན་འདས་ཀྱིས་བརྒྱ་བྱིན་ལ་བཀའ་སྩལ་པ། ཀོའུ་ཤི་ཀ་དེ་དེ་བཞིན་
ནོ༑ །དེ་དེ་བཞིན་ཏེ། འདས་པའི་དུས་སུ་བྱུང་བའི་དེ་བཞིན་གཤེགས་པ་དགྲ་བཅོམ་པ་ཡང་

115
སྐབས་གཉིས་པའི་སྤྱི་དོན
དག་པར་རྫོགས་པའི་སངས་རྒྱས་ཇི་སྙེད་ཅིག་བཞུགས་ཤིང་འཚོ་སྐྱོང་བ་དེ་དག་ཤེར་ཕྱིན་འདི་
ཉིད་ལ་བརྟེན་ཏེ་བླ་ན་མེད་པ། ནས། རང་སངས་རྒྱས་ཀྱི་ཆོས་རྣམས་དང་དགྲ་བཅོམ་པའི་
ཆོས་རྣམས་སྟེར་བར་བྱེད་པ་མ་ཡིན་ནོ། ། ཞེས་པ་དང༌། བརྒྱ་བྱིན་གྱིས་གསོལ་པ།
བཅོམ་ལྡན་འདས་འདི་ལྟ་སྟེ་ཤེར་ཕྱིན་འདི་ནི་ཕར་ཕྱིན་ཆེན་པོ་སྟེ། །ནས། ཀོའུ་ཤི་ཀ་དེ་
བཞིན་དུ་ཕར་ཕྱིན་ལྔ་ཤེར་ཕྱིན་གྱིས་ཡོངས་སུ་ཟིན་ཅིང་ཐམས་ཅད་མཁྱེན་པའི་ཡེ་ཤེས་སུ་
ཡོངས་སུ་བསྔོས་པ་རྣམས་ལ་ཁྱད་པར་རམ་བྱེ་བྲག་ཏུ་མ་དམིགས་སོ། །ཞེས་པའི་བར་
རྣམས་གསུངས། གཉིས་པ་ལ། མཚམས་སྦྱར། རྩ་བ། འགྲེལ་པའོ། །དང་པོ་ནི།
ཟག་བཅས་སྒོམ་ལམ་གསུམ་གྱི་ནང་ནས་དང་པོར་མོས་པ་སྒོམ་ལམ་འཆད་པའི་རྒྱུ་མཚན་ཡོད་
དེ༑ མོས་པས་དགེ་རྩ་གསོག་པར་བྱེད་པས་དེ་ལྟར་བསྟན་པའི་ཕྱིར། ཞེས་འཆད་པ་ལ།
ཞེས་བྱ་བ་རྣམས་ཀྱི་ནང་ནས་སྒོམ་པའི་ལམ་དང་པོ་མོས་པ་ཡིད་ལ་བྱེད་པ་ཞེས་བྱ་བ། ཞེས་
གསུངས༑ གཉིས་པ་ལ། མདོ་ཚན་དང་པོ་དགུའི་དོན་བཤད་པ། མོས་པ་རང་གི་དོན་དང་
ནི༑ ༑ཞེས་གསུངས། མདོ་ཚན་གཉིས་པ་དགུའི་དོན་བཤད་པ་ལ། རང་གཞན་དོན་དང༌
ཞེས་གསུངས། མདོ་ཚན་ཕྱི་མ་དགུའི་དོན་འཆད་པ་ལ། གཞན་དོན་དང༌། མོས་པ་སྒོམ་
ལམ་གསུམ་པོ་དེ་ལ་ཡང་ཆུང་འབྲིང་ཆེན་པོ་གསུམ་གསུམ་དུ་ཡོད་ཅེས་འཆད་པ་ལ། རྣམ་
གསུམ་ཞེས་བྱ་དེ་ཡང་ནི། །ཆུང་དང་འབྲིང་དང་ཆེན་པོ་སྟེ། སོ་སོར་རྣམ་པ་གསུམ་དུ་
འདོད༑ ཅེས་གསུངས། དེ་དག་ལ་ཡང་ཆུང་ངུའི་ཆུང་ངུ་སོགས་ཀྱིས་དབྱེ་བས་ཉི་ཤུ་རྩ་
བདུན་ཡོད་ཅེས་འཆད་པ་ལ། ཆུང་ངུའི་ཆུང་སོགས་དབྱེ་བ་ཡིས། །དེ་ཡང་རྣམ་གསུམ་དེ་
ལྟར་ན། །རྣམ་པ་ཉི་ཤུ་བདུན་དུ་འདོད། །ཅེས་གསུངས། གསུམ་པ་ལ། ཚིགས་རྐང་དང་
པོ་ཕྱེད་དང་གསུམ་གྱི་དོན་བཤད་པའི་སྒོ་ནས་མོས་པ་སྒོམ་ལམ་ལ་རྩ་བའི་སྒོ་ནས་གསུམ་དུ་ཕྱེ་
ནས་འཆད་པ་ལ། རང་དང་གཉིས་ཀ་དང་གཞན་གྱི་དོན་ལ་དམིགས་པ་ཉིད་ཇི་ལྟར་མོས་པ་
བཞིན་མཐོང་བའི་དགེ་བའི་ཆོས་ཀྱི་རྟེན་ཡིན་ན་ཡང་སྒོམ་པའི་ལམ་གྱི་དབང་དུ་བྱས་པ་ལས་
དང་པོར་མངོན་དུ་མི་བྱེད་པའི་ངོ་བོ་ཡང་རྣམ་པ་གསུམ་མོ། །ཞེས་གསུངས། ཚིགས་རྐང་

116
རྗེ་བཙུན་ཆོས་ཀྱི་རྒྱལ་མཚན་གྱི་གསུང
བར་པ་ཕྱེད་དང་གསུམ་གྱི་དོན་བཤད་པའི་སྒོ་ནས་དེ་ལ་ཡན་ལག་གི་སྒོ་ནས་ཆུང་འབྲིང་ཆེན་
པོ་གསུམ་གསུམ་སྟེ་དགུར་ཕྱེ་ནས་འཆད་པ་ལ། དེ་དག་ཀྱང་རེ་རེ་ཞིང་ཆུང་ངུ་ལ་སོགས་
པའི་བྱེ་བྲག་གིས་རྣམ་པ་གསུམ་ཡིན་ལ། ཞེས་གསུངས། ཚིག་རྐང་ཐ་མ་གསུམ་གྱི་དོན་
བཤད་པའི་སྒོ་ནས་དེ་ལ་ཉིང་ལག་གི་སྒོ་ནས་དགུ་པོ་རེ་རེ་ལ་ཡང་ཆུང་འབྲིང་ཆེན་པོ་གསུམ་
གསུམ་དུ་ཕྱེ་བས་ཉེར་བདུན་དུ་ཕྱེ་སྟེ་འཆད་པ་ལ། དེ་ཡང་སོ་སོར་ཆུང་ངུའི་ཆུང་ངུ་ལ་
སོགས་པའི་དབྱེ་བས་རྣམ་པ་གསུམ་ཡིན་ཏེ། དེ་ལྟར་ན་དགུ་ཚན་གསུམ་གྱིས་མོས་པ་རྣམ་པ་
ཉི་ཤུ་རྩ་བདུན་ནོ། །ཞེས་གསུངས། གཞུང་དོན་ནི མོས་པ་སྒོམ་ལམ་ཆོས་ཅན། ཉི་ཤུ་
རྩ་བདུན་ཡོད་དེ། རང་དོན་མོས་པ་སྒོམ་ལམ་དགུ། གཉིས་དོན་མོས་པ་སྒོམ་ལམ་དགུ།
གཞན་དོན་མོས་པ་སྐོམ་ལམ་དགུ་རྣམས་སུ་ཡོད་པའི་ཕྱིར།
༼མཐའ་དཔྱད་པ་ལ་མོས་པའི་ཡུལ་དང་ངོ་བོ་སོགས་ལྔར་བཤད་པ། ༽
སྐབས་འདིར་མཐའ་དཔྱད་པ་ལ། མོས་པའི་ཡུལ། མོས་པའི་ངོ་བོ། མོས་པའི་རྒྱུ། མོས་
པའི་བྱེད་ལས། འདིར་བསྟན་མོས་པ་གཏན་ལ་འབེབ་པ་དང་ལྔ་ལས། དང་པོ་ནི། གཞུང་
ལམ་འབྲས་བུའི་ཤེར་ཕྱིན་གསུམ་མོས་པ་སྒོམ་ལམ་གྱི་མོས་ཡུལ་ཡིན་ཅིང༌། དེ་ཡང་གཞུང་
ལམ་གཉིས་མོས་ཡུལ་ཕལ་པ་དང༌། འབྲས་བུ་ཤེར་ཕྱིན་མོས་ཡུལ་གྱི་གཙོ་བོ་ཡིན་ཏེ། རྒྱན་
སྣང་ལས། ཤེས་རབ་ཕ་རོལ་ཕྱིན་གཉིས་མེད། ། ཡེ་ཤེས་དེ་ནི་དེ་བཞིན་གཤེགས། །ཞེས་
བྱ་བའི་ཚུལ་གྱི་གཙོ་བོར་ཆོས་ཀྱི་སྐུའི་དེ་བཞིན་གཤེགས་པ་ཉིད་ཡུམ་ཡིན་ནོ། །དེ་བས་ན་དེ་
སྟོན་པར་བྱེད་པའི་རྒྱལ་བའི་ཡུམ་ལ་མཆོད་ན་ཐམས་ཅད་མཁྱེན་པའི་ཡེ་ཤེས་ཀྱི་སྐུ་ལ་མཆོད་
པའི་ཕྱིར་བསོད་ནམས་མང་དུ་སྐྱེ་བ་ཡིན་ནོ། །ཞེས་གསུངས་པའི་ཕྱིར། གཉིས་པ་ལ་སྤྱིའི་
ངོ་བོ་དང༌། བྱེ་བྲག་གི་ངོ་བོ་གཉིས་ལས། དང་པོ་ནི། སྤྱིར་མོས་པའི་ངོ་བོ་ནི་ཚད་མེད་
པའི་དོན་འཛིན་པར་བྱེད་པའི་སེམས་བྱུང་ཡུལ་ངེས་ལ་བྱ་ཞིང༌། སྐབས་འདིའི་མོས་པ་ནི་
ཤེར་ཕྱིན་གྱི་ཡོན་ཏན་ལ་དམིགས་པའི་དང་བའི་དད་པའམ་ཡིད་ཆེས་པའི་དད་པ་ལ་བྱ་སྟེ།

117
# སྐབས་གཉིས་པའི་སྤྱི་དོན།
ཚིགས་གསལ་ལས། འདིའི་ངོ་བོ་ནི་ངེས་པར་བྱ་བའི་དངོས་པོ་ལ་ངེས་པར་འཛིན་པའོ།།
ཞེས་དང༌། དག་ལྡན་ལས། མོས་པ་ནི་དད་པ་དང་འདུན་པ་སྟེ་ཡིད་ཆེས་པ་དང་འདོད་པའི་
མཚན་ཉིད་དོ། །ཞེས་གསུངས་པའི་ཕྱིར། གཉིས་པ་ནི། འོག་ཏུ་འཆད་པས་ཤེས་སོ།།
གསུམ་པ་ནི། ཤེར་ཕྱིན་གྱི་ཡོན་ཏན་རྣམས་གཏན་ལ་འབེབ་པར་བྱེད་པའི་ལུང་རིགས་རྣམ་
དག་རྣམས་སོ། །བཞི་པ་ནི། མོས་པ་སྒོམ་ལམ་དེ་བྱེད་ལས་ཁྱད་པར་ཅན་དང་ལྡན་ཏེ།
སྟོན་པ་གཞན་གྱིས་བསྟན་པ་གཞན་ལ་དཀྲི་བར་མ་ནུས་པ་སོགས་དང༌། བསོད་ནམས་ཀྱི་
ཕུང་པོ་དཔག་ཏུ་མེད་པ་གསོག་པར་བྱེད་པའི་བྱེད་ལས་དང་ལྡན་པའི་ཕྱིར།
༼མོས་པ་སྒོམ་ལམ་གྱི་མཚན་ཉིད་དབྱེ་བ་སོགས་བཤད་པ། ༽
ལྔ་པ་ལ། མཚན་ཉིད། དབྱེ་བ། ཕྱེ་བ་སོ་སོའི་ངོ་འོ། གསུམ་དུ་འབྱེད་པའི་རྒྱུ་མཚན།
མོས་པ་སྒོམ་པའི་དགོས་པ་ས་མཚམས་དང་དྲུག་ལས། དང་པོ་ནི། ཡུམ་དོན་གསུམ་པོ་
གང་རུང་གི་འབྱུང་གནས་སུ་མོས་ཤིང་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་དེ་
མོས་པ་སྒོམ་ལམ་གྱི་མཚན་ཉིད། གཉིས་པ་ལ། རྩ་བའི་སྒོ་ནས་དབྱེ་བ། ཡན་ལག་གི་སྒོ་
ནས་དབྱེ་བ། ཉིང་ལག་ཀྱི་སྒོ་ནས་དབྱེ་བ། དོན་བསྡུ་བ་བཞི་ལས། དང་པོ་ནི། དེ་ལ་རྩ་
བའི་སྒོ་ནས་རང་དོན་མོས་པ། གཉིས་དོན་མོས་པ། གཞན་དོན་མོས་པ་གསུམ་དུ་ཡོད་དེ།
མོས་པ་རང་གི་དོན་དང་ནི། །རང་གཞན་དོན་དང་གཞན་དོན་དང༌།རྣམ་གསུམ་ཞེས་བྱ།
ཞེས་གསུངས་པའི་ཕྱིར། གཉིས་པ་ནི། དེ་ལ་ཡན་ལག་གི་སྒོ་ནས་དེ་གསུམ་པོ་རེ་རེ་ལ་
ཆུང་འབྲིང་ཆེན་པོ་གསུམ་གསུམ་དུ་ཡོད་དེ། དེ་ཡང་ནི། ཆུང་དང་འབྲིང་དང་ཆེན་པོ་སྟེ།།
སོ་སོར་རྣམ་པ་གསུམ་དུ་འདོད། །ཅེས་གསུངས་པའི་ཕྱིར། གསུམ་པ་ནི། དེ་ལ་ཉིང་ལག་
གི་སྒོ་ནས་གསུམ་པོ་དེ་རེ་རེ་ལ་ཡང་ཆུང་ངུའི་ཆུང་ངུ་སོགས་གསུམ་གསུམ་དུ་ཡོད་པའི་ཕྱིར་
ཏེ༑ ཆུང་ངུའི་ཆུང་སོགས་དབྱེ་བ་ཡིས། །དེ་ཡང་རྣམ་གསུམ། ཞེས་གསུངས་པའི་ཕྱིར།
བཞི་པ་ནི། དེས་ན་མོས་པ་སྒོམ་ལམ་ལ་ཉི་ཤུ་རྩ་བདུན་དུ་ཡོད་དེ། དེ་ལྟར་དགུ་ཚན་གསུམ་

118
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཡོད་པའི་ཕྱིར་ཏེ། དེ་ལྟར་ན། རྣམ་པ་ཉི་ཤུ་བདུན་དུ་འདོད། །ཅེས་གསུངས་པའི་ཕྱིར།
གསུམ་པ་ལ། ཡུམ་རང་དོན་གྱི་འབྱུང་གནས་སུ་མོས་ཤིང་ཡིད་ཆེས་པས་རབ་ཏུ་ཕྱེ་བའི་ཐེག་
ཆེན་གྱི་རྗེས་ལ་མངོན་རྟོགས། རང་དོན་མོས་པ་སྒོམ་ལམ་གྱི་མཚན་ཉིད། དབྱེ་ན་དགུ་ཡོད
དེས་གཞན་གཉིས་ལ་རིགས་འགྲེ། བཞི་པ་ལ། མོས་པ་སྒོམ་ལམ་ལ་དེ་གསུམ་དུ་འབྱེད་
པའི་རྒྱུ་མཚན་ཡོད་དེ། བསམ་པས་གཞན་དོན་ལ་དམིགས་པ་ཁྱད་པར་མེད་ཀྱང༌། སྦྱོར་
བས་རང་དོན་གཙོ་བོར་སྒྲུབ་པས་རང་དོན་མོས་པ་དང༌། གཞན་དོན་དང་རང་དོན་གཉིས་ཀ་
གཙོ་བོར་སྒྲུབ་པས་གཉིས་དོན་མོས་པ་དང༌། སྦྱོར་བས་གཞན་དོན་གཙོ་བོར་སྒྲུབ་པས་གཞན་
དོན་མོས་པར་བཞག་པའི་ཕྱིར། ཁ་ཅིག །རང་དོན་མོས་པས་བསམ་པ། གཞན་དོན་སྦྱོར་
བས་རང་དོན་གཙོ་བོར་སྒྲུབ། གཉིས་དོན་མོས་པས་བསམ་སྦྱོར་གཉིས་ཀས་རང་གཞན་
གཉིས་ཀའི་དོན་ཆ་མཉམ་དུ་སྒྲུབ། གཞན་དོན་མོས་པས་བསམ་སྦྱོར་གཉིས་ཀས་གཞན་དོན་
གཙོ་བོར་སྒྲུབ། ཅེས་གསུངས། དེ་ལྟར་ཡང་ཉི་སྣང་ལས། རང་གི་དོན་གྱི་མོས་པ་ནི་གང་
གི་རང་གི་དོན་ཉིད་སྒྲུབ་པར་བྱེད་ཅིང་གཞན་གྱི་དོན་ཡང་ཆེད་དུ་བྱ་བའི་རང་བཞིན་གྱིས་དབྱེ་
བའོ༑ ༑རང་དང་གཞན་གྱི་དོན་ནི་གང་གི་གཉིས་ཀའི་དོན་སྒྲུབ་པར་བྱེད་པའོ། །གཞན་གྱི་
དོན་ནི་གང་གི་གཞན་ཁོ་ནའི་དོན་དུ་འགྱུར་བ་སྟེ། ཞེས་གསུངས་པའི་ཕྱིར། ལྔ་པ་ནི།
ཡུམ་ལ་མོས་པ་ཆོས་ཅན། དགོས་པ་ཡོད་དེ། རང་དང་རང་གཞན་གཉིས་ཀ་དང་གཞན་གྱི་
དོན་དུ་ཇི་ལྟར་མོས་པ་སྒོམ་པ་བཞིན་དུ་དགེ་བའི་ཆོས་དོན་ཕུན་སུམ་ཚོགས་པ་འཐོབ་པའི་རྟེན་
ཅན་དུ་བྱེད་པའི་ཕྱིར། དྲུག་པ་ནི། རང་དོན་མོས་པ་མ་དག་ས་བདུན་གྱི་རྗེས་ཐོབ་ཏུ་གཙོ་ཆེ།
གཉིས་དོན་མོས་པ་དག་པ་ས་གསུམ་གྱི་རྗེས་ཐོབ་ཏུ་གཙོ་ཆེ། གཞན་དོན་མོས་པ་ས་བཅུ་པའི་
རྗེས་ཐོབ་ཏུ་གཙོ་ཆེ་ཞིང༌། སྤྱིར་དེ་ཐམས་ཅད་ས་བཅུ་ཀ་ན་ཡོད་དོ། །ཁོ་ན་རེ། ཐེག་དམན་
གྱི་མོས་པ་སྒོམ་ལམ་མེད་པར་ཐལ། མཚན་ཉིད་འཐད་པའི་ཕྱིར། འདོད་མི་ནུས་ཏེ། ཐེག་
དམན་གྱི་མོས་བསྔོ་རྗེས་སུ་ཡི་རང་གསུམ་གྱིས་བསྡུས་པའི་སྒོམ་ལམ་ཡོད་པའི་ཕྱིར་ཏེ།
དེ་གསུམ་གྱིས་བསྡུས་པའི་དགེ་རྩ་ཡོད་པའི་ཕྱིར་ན་མ་ཁྱབ་སྟེ། ཐེག་དམན་གྱི་གཞན་དོན་

119
སྐབས་གཉིས་པའི་སྤྱི་དོན།
མོས་པ་སྒོམ་ལམ་ཡོད་པར་ཐལ། ཐེག་དམན་གྱི་མོས་པ་སྒོམ་ལམ་ཡོད་པའི་ཕྱིར། ཁོ་ན་རེ།
ཡུམ་དོན་གསུམ་པོ་གང་རུང་གི་འབྱུང་གནས་སུ་ཐལ། མཚན་ཉིད་འཐད་པའི་ཕྱིར། འདོད་
ན༑ དེ་དེ་གསུམ་པོ་གང་རུང་གི་རྒྱུར་ཐལ། འདོད་པའི་ཕྱིར། འདོད་མི་ནུས་ཏེ། དེ་
གསུམ་གང་རུང་རྟག་པ་ཡིན་པའི་ཕྱིར་ཟེར་ན། ཤེས་བྱ་ཆོས་ཅན། རང་གི་ཆ་ཤས་ལ་བརྟེན་
ནས་སྐྱེས་པར་ཐལ། རང་གི་ཆ་ཤས་ལ་བརྟེན་ནས་གྲུབ་པའི་ཕྱིར། ཁྱབ་སྟེ། ཡུམ་དོན་
གསུམ་གྱི་འབྱུང་གནས་ཡིན་ན། དེ་དེ་གསུམ་གྱི་རྒྱུ་ཡིན་དགོས་པའི་ཕྱིར། ཁ་ཅིག །ཡུམ་
དོན་གསུམ་གྱི་འབྱུང་གནས་སུ་ཡིད་ཆེས་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་
མངོན་རྟོགས་མོས་པ་སྒོམ་ལམ་གྱི་མཚན་ཉིད། རང་དོན་མོས་པ་སྒོམ་ལམ་དང་གཞན་དོན་
མོས་པ་སྒོམ་ལམ་གཉིས་འགལ་ཟེར་ན། ཡུམ་རང་དོན་གསུམ་གྱི་འབྱུང་གནས་སུ་ཡིད་ཆེས་
པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་ན རང་དོན་མོས་པ་སྒོམ་
ལམ་ཡིན་དགོས་པར་ཐལ། མཚན་ཉིད་འཐད་པའི་ཕྱིར། འདོད་ན། གཞན་དོན་ལ་དེ་
དགོས་པར་ཐལ། མཚན་ཉིད་འཐད་པའི་ཕྱིར། འདོད་ན། ཡུམ་དོན་གསུམ་གྱི་འབྱུང་
གནས་སུ་ཡིད་ཆེས་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཆོས་ཅན།
རང་དོན་མོས་པ་སྒོམ་ལམ་ཡིན་པར་ཐལ། རྟགས་དེའི་ཕྱིར་ཏེ། ཆོས་ཅན་དེའི་ཕྱིར།
འདོད་མི་ནུས་ཏེ། གཞན་དོན་མོས་པ་སྒོམ་ལམ་ཡིན་པའི་ཕྱིར། ཁྱབ་པ་ཁས། དེར་ཐལ།
རྟགས་སྔ་མ་དེའི་ཕྱིར་ཏེ། ཆོས་ཅན་དེའི་ཕྱིར། གཞན་ཡང༌། ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་མོས་པ་སྒོམ་ལམ་ཆོས་ཅན། ཟག་པ་དང་བཅས་པའི་ཐེག་ཆེན་གྱི་
རྗེས་ལ་མངོན་རྟོགས་ཡིན་པར་ཐལ། མོས་པ་སྒོམ་ལམ་ཡིན་པའི་ཕྱིར། འདོད་མི་ནུས་ཏེ།
དེ་དང་བྲལ་བའི་ཕྱིར། རོང་ཊཱིག་པ། རང་དོན་མོས་པ་སྒོམ་ལམ་མ་དག་ས་བདུན་གྱི་རྗེས་
ཐོབ་ཀྱིས་བསྡུས་ཏེ། དེར་ཉོན་ཡིད་མ་སྤངས་བའི་ང་རྒྱལ་ཕྲ་མོ་འབྱུང་བའི་ཕྱིར་ཏེ། གཉིས་
དོན་མོས་པ་སྒོམ་ལམ་ས་བརྒྱད་པ་དང་དགུ་པས་བསྡུས་ཏེ། དེར་ཉོན་ཡིད་གནས་གྱུར་པས་
བདག་གཞན་མཉམ་པ་ཉིད་དུ་རྟོགས་པའི་ཕྱིར། གཞན་དོན་མོས་པ་སྒོམ་ལམ་ས་བཅུ་པས་

120
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
བསྡུས་ཏེ། དེར་གཞན་དོན་བྱེད་ཚུལ་སངས་རྒྱས་དང་མཉམ་པའི་ཕྱིར། ཞེས་ཟེར་བ་མི་
འཐད་དེ་ས་བཅུ་པ་པའི་རྒྱུད་ལ་རང་དོན་མོས་པ་སྒོམ་ལམ་ཡོད་པའི་ཕྱིར་ཏེ། རང་དོན་མོས་
པ་སྒོམ་ལམ་ཆེན་པོའི་ཆེན་པོ་ཡོད་པའི་ཕྱིར་དང༌། གཞན་དོན་མོས་པ་སྒོམ་ལམ་ཆུང་ངུའི་
ཆུང་ངུ་ཡང་ཡོད་པའི་ཕྱིར། གཞན་ཡང༌། ས་བདུན་པ་བ་ཆོས་ཅན། ཉོན་ཡིད་སྤངས་པར་
ཐལ༑ ཉོན་ཡིད་ཡོད་པ་གང་ཞིག །ཉོན་སྒྲིབ་སྤངས་པའི་ཕྱིར། རྟགས་ཁས། གཞན་
ཡང་༑ ས་བཅུ་པ་བ་ཆོས་ཅན། ཆོས་ཉིད་ལ་རྩེ་གཅིག་ཏུ་མཉམ་པར་བཞག་བཞིན་པའི་ངང་
ནས་གཞན་དོན་འབད་མེད་ལྷུན་གྲུབ་ཏུ་བྱེད་ནུས་པར་ཐལ། གཞན་དོན་བྱེད་ཚུལ་སངས་རྒྱས་
དང་མཉམ་པའི་ཕྱིར། ཁ་ཅིག །རང་དོན་མོས་པ་སྒོམ་ལམ་དང་གཞན་དོན་མོས་པ་སྒོམ་
ལམ་གཉིས་འགལ་བར་ཐལ། ཡུམ་གཙོ་བོར་རང་དོན་གྱི་འབྱུང་གནས་སུ་ཡིད་ཆེས་པའི་
ཐེག་ཆེན་གྱི་རྗེས་ལ་མངོན་རྟོགས་དང༌། ཡུམ་གཙོ་བོར་གཞན་དོན་གྱི་འབྱུང་གནས་སུ་ཡིད་
ཆེས་པའི་དེ་གཉིས་འགལ་བའི་ཕྱིར་ན་མ་ཁྱབ་བོ།
༼ མོས་པ་སྒོམ་ལམ་གྱི་ཕན་ཡོན་བཤད་པ།༽
༈ གཉིས་པ་མོས་པའི་ཕན་ཡོན་བཤད་པ་ལ། མདོ་ལས་གསུངས་ཚུལ་དང༌། བསྟན་
བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། མོས་པ་སྒོམ་ལམ་གྱི་སྐབས་སུ་ཤེར་ཕྱིན་
ནི་ཡོན་ཏན་དུ་མ་དང་ལྡན་པར་བསྟན་པ་ལས་འགྲོས་ནས། བརྒྱ་བྱིན་གྱིས་གསོལ་པ།
བཅོམ་ལྡན་འདས་ཤེར་ཕྱིན་འདི་ནི་ཡོན་ཏན་ཐམས་ཅད་ཡོངས་སུ་རྫོགས་པར་བགྱི་བའི་སླད་དུ་
ཡོན་ཏན་ཆེན་པོ་དང་ལྡན་པའོ། །ཞེས་སོགས་གསུངས། འདི་ལ་ཡང༌།བསྟོད་པ་དང༌།
བཀུར་བ་དང༌། བསྔགས་པ་དང་གསུམ་དུ་ཡོད་པ་ལས། དང་པོ་བསྟོད་པ་ཙམ་དགུ་པོ་དེ་
སྟོན་པ་ལ། བཅོམ་ལྡན་འདས་ཤེར་ཕྱིན་འདི་ནི་ཡོན་ཏན་ཐམས་ཅད་ཡོངས་སུ་རྫོགས་པར་
བགྱི་བའི་སླད་དུ་ཡོན་ཏན་ཆེན་པོ་དང་ལྡན་པའོ། །བཅོམ་ལྡན་འདས་ཤེར་ཕྱིན་འདི་ནི་ཚད་མ་
མཆིས་པའི་ཡོན་ཏན་དང་ལྡན་པ་དང༌། བསམ་གྱིས་མི་ཁྱབ་པའི་ཡོན་ཏན་དང་ལྡན་པའོ།།

121
སྐབས་གཉིས་པའི་སྤྱི་དོན། |
མི་མཉམ་པའི་ཡོན་ཏན་དང་ལྡན་པའོ། །གཞལ་དུ་མེད་པའི་ཡོན་ཏན་དང་ལྡན་པའོ། །མཐའ་
ཡས་པའི་ཡོན་ཏན་དང་ལྡན་པའོ། །ཞེས་པ་ནས། དེའི་བསོད་ནམས་ཆེས་འཕེལ་བར་
འགྱུར་རོ། །ཞེས་པ་དང༌། ཀོའུ་ཤི་ཀ་གཞན་ཡང་རིགས་ཀྱི་བུའ མ་རིགས་ཀྱི་བུ་མོ་གང་ལ་
ལ་ཇི་སྐད་དུ་བསྟན་པ་བཞིན་དུ་གཞན་གྱི་དྲུང་དུ་སོང་སྟེ་སྟོན་ཅིང༌། ཞེས་སོགས་དང༌།
ཀོའུ་ཤི་ཀ་རིགས་ཀྱི་བུའམ་རིགས་ཀྱི་བུ་མོ་ལ་ལ་ཞིག་གིས་སེམས་ཅན་གཅིག་གཅིག་རྒྱུན་དུ་
ཞུགས་པའི་འབྲས་བུ་ལ་བཀོད་ན་དེའི་བསོད་ནམས་མང་དུ་འཕེལ་གྱི་འཛམ་བུའི་གླིང་གི་
སེམས་ཅན་དགེ་བ་བཅུའི་ལས་ཀྱི་ལམ་ལ་བཀོད་པས་ནི་མ་ཡིན་ནོ། །ཞེས་སོགས་དང༌།
དེ་བཞིན་དུ་ལན་ཅིག་ཕྱིར་འོང་བའི་འབྲས་བུ་ལ་སེམས་ཅན་གཅིག་གཅིག །ཅེས་སོགས་དང༌།
དེ་བཞིན་དུ་ཕྱིར་མི་འོང་བའི་འབྲས་བུ་ལ། ཞེས་སོགས་དང༌། དེ་བཞིན་དུ་སེམས་ཅན་
གཅིག་གཅིག་དགྲ་བཅོམ་པའི་འབྲས་བུ་ལ་བཞག་ན། །ཞེས་སོགས་དང༌། དེ་བཞིན་དུ་རང་
བྱང་ཆུབ་ལ་བཞག་པ་ན། ཞེས་སོགས་དང༌། རིགས་ཀྱི་བུའ མ་རིགས་ཀྱི་བུ་མོ་ལ་ལ་ཞིག་
འཛམ་བུའི་གླིང་གི་སེམས་ཅན་རྒྱུན་དུ་ཞུགས་པའི་འབྲས་བུ་ལ་བཀོད་པ་བས་རིགས་ཀྱི་བུའམ་
རིགས་ཀྱི་བུ་མོ་ལ་ལ་ཞིག་གིས་སེམས་ཅན་གཅིག་གཅིག་བླ་མེད་རྫོགས་བྱང་ལ་བཞག་ན་དེའི་
བསོད་ནམས་ཆེས་མང་དུ་འཕེལ་ལོ། །དེ་ཅིའི་ཕྱིར་ཞེ་ན། འདི་ལྟར་སངས་རྒྱས་ཀྱི་ཚུལ་
རྒྱུན་མི་གཅོད་པའི་དོན་དུ་ཞུགས་པའི་ཕྱིར་རོ། །ཞེས་དང༌། དེ་བཞིན་དུ་ལ་ལ་ཞིག་འཛམ་
བུའི་གླིང་གི་སེམས་ཅན་ལན་ཅིག་ཕྱིར་འོང་བའི་འབྲས་བུ་ལ་བཀོད་པ་བས་གཞན་གང་ལ་ལ་
ཞིག་གིས་སེམས་ཅན་གཅིག་བླ་མེད་རྫོགས་བྱང་ལ་བཞག་ན་དེའི་བསོད་ནམས་ཆེས་མང་དུ་
འཕེལ་ལོ། །ཞེས་པ་རྣམས་གསུངས། གཉིས་པ་བཀུར་བ་ཙམ་དགུ་པོ་དེ་སྟོན་པ་ལ། དེ་
བཞིན་དུ་ལ་ལ་ཞིག་འཛམ་བུའི་གླིང་གི་སེམས་ཅན་ཕྱིར་མི་འོང་བའི་འབྲས་བུ་ལ་བཀོད་པ་
བས༑ ཞེས་སོགས་དང༌། དེ་བཞིན་དུ་ལ་ལ་ཞིག་འཛམ་བུའི་གླིང་གི་སེམས་ཅན་ཐམས་ཅད་
དགྲ་བཅོམ་པའི་འབྲས་བུ་ལ་བཀོད་པ་བས། ཞེས་སོགས་དང༌། དེ་བཞིན་དུ་ལ་ལ་ཞིག་
འཛམ་བུའི་གླིང་གི་སེམས་ཅན་ཐམས་ཅད་རང་བྱང་ཆུབ་ལ་བཀོད་པ་བས། ཞེས་སོགས་དང༌།

122
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཀོའུ་ཤི་ཀ་གཞན་ཡང་རིགས་ཀྱི་བུའམ་རིགས་ཀྱི་བུ་མོ་ལ་ལ་ཞིག་གིས་འཛམ་བུའི་གླིང་གིས་
སེམས་ཅན་ཐམས་ཅད་དགེ་བ་བཅུའི་ལས་ཀྱི་ལམ་ལ་བཀཻབཀོད་པར་གྱུར་ན་ཀོའུ་ཤི་ཀ་དེ་ཇི་སྙམ་
དུ་སེམས། རིགས་ཀྱི་བུའམ་རིགས་ཀྱི་བུ་མོ་དེའི་བསོད་ནམས་དེའི་རྒྱུས་མང་དུ་འཕེལ་ལམ།
བརྒྱ་བྱིན་གྱིས་གསོལ་པ། བཅོམ་ལྡན་འདས་མང་དོ་བདེ་བར་གཤེགས་པ་མང་ངོ། །བཅོམ་
ལྡན་འདས་ཀྱིས་བཀའ་སྩལ་པ། ཀོའུ་ཤི་ཀ་དེ་བས་ཀྱང་རིགས་ཀྱི་བུའམ་རིགས་ཀྱི་བུ་མོ་
གང་གིས་ཤེར་ཕྱིན་འདི་བྲིས་ནས་གླེགས་བམ་དུ་བྱས་ཏེ་ཆུང་ངུ་ན་བྲིས་པའམ། ཞེས་སོགས་
དང་༑ ཀོའུ་ཤི་ཀ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་ཤེར་ཕྱིན་གྱི་དོན་
གཞན་ལ་རྣམ་གྲངས་དུ་མར་ཕྱེ་སྟེ་སྟོན་པར་བྱེད། ཅེས་སོགས་དང༌། ཀོའུ་ཤི་ཀ་རིགས་ཀྱི་
བུའ མ་རིགས་ཀྱི་བུ་མོ་ལ་ལ་ཞིག་གིས་བདག་ཉིད་ཀྱང་ཤེར་ཕྱིན་འདི་འཛིན་པར་འགྱུར
ཞེས་སོགས་དང༌། ཀོའུ་ཤི་ཀ་གལ་ཏེ་རིགས་ཀྱི་པུའམ་རིགས་ཀྱི་བུ་མོ་ལ་ལས་ཕྱོགས་བཅུ་
ཀུན་གྱི་ཕྱོགས་རེ་རེ་ཞིང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཚད་མེད་གྲངས་མེད། ཅེས་སོགས་དང༌། ཀོའུ་ཤི་ཀ་གཞན་ཡང་རིགས་ཀྱི་བུའམ་
རིགས་ཀྱི་བུ་མོ་གང་ལ་ལས་བསྐལ་པ་ཚད་མེད་གྲངས་མེད་གཞལ་དུ་མེད་པའི་དམིགས་པ་
མེད་པའི་ཚུལ་གྱིས་སྦྱིན་པའི་ཕར་ཕྱིན་དང༌། ཞེས་སོགས་དང༌། ཀོའུ་ཤི་ཀ་འཛམ་བུའི་
གླིང་གི་སེམས་ཅན་ཇི་སྙེད་པ་དེ་དག་རིགས་ཀྱི་བུའམ་རིགས་ཀྱི་བུ་མོ་གང་ལ་ལས་རྒྱུན་དུ་
ཞུགས་པའི་འབྲས་བུ་ལ་བཀོད་ན། ཀོའུ་ཤི་ཀ་དེ་ཇི་སྙམ་དུ་སེམས། རིགས་ཀྱི་བའམ་
རིགས་ཀྱི་བུ་མོ་དེའི་བསོད་ནམས་ཆེས་མང་དུ་འཕེལ་ལམ། བརྒྱ་བྱིན་གྱིས་གསོལ་པ།
བཅོམ་ལྡན་འདས་མང་ངོ། །བདེ་བར་གཤེགས་པ་མང་ངོ། །བཅོམ་ལྡན་འདས་ཀྱིས་བཀའ་
སྩལ་བ། ཀོའུ་ཤི་ཀ་དེ་བས་ཀྱང་རིགས་ཀྱི་བུའ མ་རིགས་ཀྱི་བུ་མོ་གང་གིས་ཤེར་ཕྱིན་འདི་
དོན་དང་ལྡན། ཞེས་པ་ནས། དེ་ཅིའི་ཕྱིར་ཞེ་ན། ཤེར་ཕྱིན་འདི་ལ་རྒྱུན་དུ་ཞུགས་པ་རྣམས་
ཡོད་པར་འགྱུར་རོ། །ཞེས་པ་རྣམས་གསུངས། གསུམ་པ་བསྔགས་པ་ཙམ་ལ་དགུ་ཡོད་པ་
དེ་རྣམས་སྟོན་པ་ལ། ཀོའུ་ཤི་ཀ་གཞན་ཡང་འཛམ་བུའི་གླིང་གི་སེམས་ཅན་ཇི་སྙེད་པ་དེ་དག་

123
སྐབས་གཉིས་པའི་སྤྱི་དོན
རིགས་ཀྱི་བུའ མ་རིགས་ཀྱི་བུ་མོ་གང་ལ་ལ་ཞིག་གིས་ཕྱིར་འོང་པའི་འབྲས་བུ་ལ་བཀོད་ན།
ཞེས་སོགས་དང༌། ཇི་སྙེད་པ་ཕྱིར་མི་འོང་བའི་འབྲས་བུ་ལ་བཀོད། ཅེས་སོགས་དང༌།
དགྲ་བཅོམ་པ་ཉིད་ལ་བཀོད། ཅེས་སོགས་དང༌། ཀོའུ་ཤི་ཀ་གཞན་ཡང་ཕྱོགས་བཅུའི་
ཕྱོགས་རེ་རེ་ཞིང་གངྒཱ་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་པ་དེ་
དག་ཐམས་ཅད་རིགས་ཀྱི་བུའ མ་རིགས་ཀྱི་བུ་མོ་གང་ལ་ལས་རང་སངས་རྒྱས་ཉིད་ལ་རབ་ཏུ་
བཀོད་ན། ཞེས་སོགས་དང༌། ཀོའུ་ཤི་ཀ་གཞན་ཡང་རིགས་ཀྱི་བུའམ་རིགས་ཀྱི་བུ་མོ་ལ་
ལས་འཛམ་བུའི་གླིང་གི་སེམས་ཅན་ཇི་སྙེད་པ་དེ་དག་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་ཡང་དག་པར་བསྐུལ་བར་བྱས་ན། ཞེས་སོགས་དང༌། གླིང་ཆེན་པོ་བཞི་པའི་
འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་པ། ཞེས་སོགས་དང༌། སྟོང་སྤྱི་ཕུད་ཀྱི་འཇིག་
རྟེན་གྱི་སེམས་ཅན་ཇི་སྙེད་པ་དང༌། ཞེས་དང༌། སྟོང་གཉིས་པ་བར་མའི་འཇིག་རྟེན་གྱི་
སེམས་ཅན་ཇི་སྙེད་པ་དང༌། སྟོང་གསུམ་གྱི། ཞེས་སོགས་དང༌། ཀོའུ་ཤི་ཀ་གཞན་ཡང་
འཛམ་བུའི་གླིང་གི་སེམས་ཅན་ཇི་སྙེད་པ་དེ་དག་རིགས་ཀྱི་བུའ མ་རིགས་ཀྱི་བུ་མོ་ལ་ལ་ཞིག་
གིས་ཕྱིར་མི་ལྡོག་པའི་ས་ལ་བཀོད་པ་བས་ཀྱང་ཞེས་པ་ནས། དེ་དག་ལ་ནི་དེ་ཙམ་དུ་ཆོས་
བསྟན་ཀྱང་མི་དགོས་ཀྱི་འདི་ནི་འཁོར་བ་ལས་འབྱུང་བར་འདོད་ལ་སྙིང་རྗེ་ཆེན་པོས་མནར་
བའི་ཕྱིར་རོ། །ཞེས་གསུངས་པའི་བར་རྣམས་གསུངས། དེ་གསུམ་གྱི་དོན་བསྡུས་ཏེ་སྟོན་པ་
ལ༑ དེ་ནས་ལྷའི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།།
བཅོམ་ལྡན་འདས་ཇི་ལྟ་ཇི་ལྟར་བྱང་ཆེན་བླ་མེད་རྫོགས་བྱང་དུ་ཉེ་བར་འགྱུར་བ་དེ་ལྟ་དེ་ལྟར་
བྱང་ཆེན་ཤེར་ཕྱིན་ལ་གདམས་ཤིང་རྗེས་སུ་བསྟན་པར་བགྱིའོ། །ཞེས་པ་ནས། ཉན་ཐོས་ཀྱི་
ཐེག་པ་དང་རང་སངས་རྒྱས་ཀྱི་ཐེག་པ་དང་ཐེག་པ་ཆེན་པོའི་འཇིག་རྟེན་དུ་འབྱུང་བར་འགྱུར་
རོ༑ ༑ཞེས་པའི་བར་གསུངས། གཉིས་པ་ལ། མཚམས་སྦྱར་བ། རྩ་བ། འགྲེལ་པ་
གསུམ་ལས། དང་པོ་ནི། མོས་པ་སྒོམ་ལམ་གྱི་འོག་ཏུ་དེའི་ཕན་ཡོན་འཆད་པའི་རྒྱུ་མཚན་
ཡོད་དེ། མོས་པ་སྒོམ་པའི་གང་ཟག་དེ་སྤྲོ་བ་བསྐྱེད་པར་བྱ་བའི་ཆེད་ཡིན་པའི་ཕྱིར། ཞེས་

124
རྗེ་བཙུན་ཆོས་ཀྱི་རྒྱལ་མཚན་གྱི་གསུང
འཆད་པ་ལ། དེ་སྒོམ་པས་བྱང་ཆུབ་སེམས་དཔའ་སྤྲོ་བ་བསྐྱེད་པའི་ཕྱིར་དེ་ལྟར་མོས་པ་ལ་
སངས་རྒྱས་ལ་སོགས་པས་བསྟོད་པ་ལ་སོགས་པ་མཛོད་དོ། །ཞེས་བསྟོད་པ་དང་བཀུར་བ་
དང་བསྔགས་པ། ཞེས་གསུངས། གཉིས་པ་ནི། མདོ་དེའི་དོན་འཆད་པའི་སྒོ་ནས་མོས་པ་
སྒོམ་པའི་ཕན་ཡོན་དེ་སྟོན་པ་ལ། ཤེས་རབ་ཕ་རོལ་ཕྱིན་པ་ལ། །ཞེས་སོགས་གསུངས།
གསུམ་པ་ནི། རྩ་བའི་དོན་བཀྲལ་བ་དང༌། རང་བཞིན་ངོས་བཟུང་བ་གཉིས་ལས། དང་པོ་
དེ་སྟོན་པ་ལ། ཇི་ལྟར་མོས་པ་བཞིན་མཐོང་བའི་ཆོས་ཀྱི་མཚན་ཉིད་ཀྱི་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་ཞུགས་པའི་མོས་པ་ཡིད་ལ་བྱེད་པ་དང་པོ་དང༌། གཉིས་པ་དང་གསུམ་པ་སྟེ།
གནས་སྐབས་དགུ་དག་ཏུ་སོ་སོར་རྣམ་པ་དགུ་པོ་གོ་རིམ་བཞིན་དུ་གོང་ནས་གོང་དུ་མངོན་པར་
དགའ་བར་བྱེད་ཅིང་བསྟོད་པ་དང་བཀུར་བ་དང་བསྔགས་པར་འདོད་དོ། །ཞེས་གསུངས།
གཉིས་པ་སྟོན་པ་ལ། དེས་ན་བསྟོད་པ་ལ་སོགས་པ་འདི་དག་ནི་དོན་ཡང་དག་པ་ཇི་ལྟ་བ་
བཞིན་དུ་རྟོགས་པའི་མཚན་ཉིད་ཅན་ཡིན་གྱི་གཅོམ་བུའི་ངོ་བོ་ནི་མ་ཡིན་ནོ། །ཞེས་གསུངས།
གཞུང་དོན་ནི། མོས་པ་སྒོམ་ལམ་གྱི་ཕན་ཡོན་ཆོས་ཅན། དུ་མར་ཡོད་དེ། བསྟོད་པ་དགུ།
བཀུར་བ་དགུ། བསྔགས་པ་དགུ་རྣམས་སུ་ཡོད་པའི་ཕྱིར།
༼ མོས་པ་སྒོམ་ལམ་གྱི་ཕན་ཡོན་གྱི་མཚན་ཉིད་དབྱེ་བ་སོགས་བཤད་པ།༽
དེས་ན་རང་ཐོབ་བྱེད་ཀྱི་ཐབས་སུ་གྱུར་པའི་མོས་པ་སྒོམ་ལམ་བསྒོམས་སྟོབས་ཀྱིས་ཐོབ་པའི་
ཡོན་ཏན་དེ། མོས་པ་སྒོམ་ལམ་གྱི་ཕན་ཡོན་གྱི་མཚན་ཉིད། དབྱེ་ན་མོས་པ་སྒོམ་ལམ་དང་
པོ་དག་སྒོམ་པའི་སྐབས་སུ་བསྟོད་པ་དགུ། བར་པ་དགུ་སྒོམ་པའི་སྐབས་སུ་བཀུར་བ་དགུ
ཐ་མ་དགུ་སྒོམ་པའི་སྐབས་སུ་བསྔགས་པ་དགུ་རྣམས་སུ་ཡོད། ས་མཚམས་མོས་པ་སྒོམ་
ལམ་སྒོམ་པའི་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་དུ་ཡོད།
༼ བསྔོ་བ་སྒོམ་ལམ་བཤད་པ།༽

125
སྐབས་གཉིས་པའི་སྤྱི་དོན།
༈ གཉིས་པ་བསྔོ་བ་སྒོམ་ལམ་སྟོན་པ་ལ། མདོ་ལས་གསུངས་ཚུལ་དང༌། བསྟན་བཅོས་
ཀྱི་འགྲེལ་ཚུལ་གཉིས་ལས། དང་པོ་ནི། མོས་པའི་ཕན་ཡོན་གྱི་སྐབས་སུ་ཤེར་ཕྱིན་ཡོད་
པས་མངོན་མཐོ་དང་ངེས་ལེགས་ཐམས་ཅད་ཡོད་པར་གསུངས་པ་ལས་འཕྲོས་ནས་དེ་ནས་
བྱང་ཆེན་བྱམས་པས་གནས་བརྟེན་རབ་འབྱོར་ལ་སྨྲས་པ། བཙུན་པ་རབ་འབྱོར་བྱང་ཆེན་རྗེས་
སུ་ཡི་རང་བ་དང་ལྡན་པའི། ཞེས་སོགས་གསུངས། གཉིས་པ་ལ་མཚམས་སྦྱར་བ། རྩ་
བ༑ འགྲེལ་པ་གསུམ་ལས། དང་པོ་ནི། མོས་པ་སྒོམ་ལམ་གྱི་འོག་ཏུ་བསྔོ་བ་སྒོམ་ལམ་
སྟོན་པའི་རྒྱུ་མཚན་ཡོད་དེ། མོས་པས་བསགས་པའི་དགེ་རྩ་རྣམས་བསྔོ་བས་རྫོགས་བྱང་དུ་
བསྔོ་བར་བྱེད་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཞེས་འཆད་པ་ལ། དེ་ལྟར་མོས་
པ་ལ་བསྔོ་བ་འབྱུང་བས་གཉིས་པ་བསྔོ་བ་ཡིད་ལ་བྱེད་པ་ཞེས་བྱ་བ། ཞེས་གསུངས།
གཉིས་པ་ནི། མདོ་དེའི་དོན་འཆད་པ་ལ། ཡོངས་སུ་བསྔོ་བ་ཁྱད་པར་ཅན། །ཞེས་སོགས་
གསུངས༑ དེ་ཡང༌། ཡོངས་སུ་བསྔོ་བ་ཁྱད་པར་ཅན། །ཞེས་པས་བསྔོ་བ་ཁྱད་པར་ཅན་དེ་
བསྟན་ནས། བསྔོ་བའི་བྱེད་ལས་དེ་སྟོན་པ་ལ། དེ་ཡི་བྱེད་པ་མཆོག་ཡིན་ནོ། །ཞེས་
གསུངས༑ བསྔོ་བའི་ངོ་བོ་བཅུ་གཅིག་སྟོན་པ་ལ། གཞུང་ལྷག་མ་རྣམས་གསུངས། དེ་
ཡང་༑ དེ་ནི་དམིགས་མེད་རྣམ་པ་ཅན། ཞེས་པས་བསྔོ་བྱའི་རྫས་ལ་བདེན་ཞེན་དགག་པ་དེ་
བསྟན༑ ཕྱིན་ཅི་མ་ལོག་མཚན་ཉིད་དོ། །ཞེས་པས་བསྔོ་བྱེད་ཀྱི་སེམས་ལ་བདེན་ཞེན་དགག་
པ་དེ་བསྟན། དབེན་དང༌། ཞེས་པས་བསྔོ་བ་པོ་ལ་བདེན་ཞེན་དགག་པ་དེ་བསྟན། སངས་
རྒྱས་བསོད་ནམས་ཚོགས། རང་བཞིན་དྲན་པའི་སྤྱོད་ཡུལ་ཅན། །ཞེས་པས་རང་བཞིན་གྱི་
དགེ་རྩ་ལ་བདེན་ཞེན་དགག་པ་དེ་བསྟན། །ཐབས་བཅས། ཞེས་པས་ཕྱིན་དྲུག་གི་དགེ་རྩ་ལ་
བཟང་ངན་དུ་བདེན་ཞེན་དགག་པ་དེ་བསྟན། མཚན་མ་མེད་པ་དང༌། ཞེས་པས་བསྔོ་བ་
ཐམས་ཅད་ལ་འཁོར་གསུམ་དུ་བདེན་ཞེན་དགག་པ་དེ་བསྟན། སངས་རྒྱས་རྗེས་སུ་ཡི་རང་
དང་༑ །ཞེས་སོགས་ཀྱི་ཐ་སྙད་དུ་རྟེན་འབྲེལ་སྒྱུ་མ་ལྟ་བུར་ཤེས་ནས་དགེ་རྩ་སངས་རྒྱས་ཀྱི་
སར་བསྔོ་ཞིང་འཁོར་བའི་རྒྱུར་མི་བསྔོ་བ་དེ་བསྟན། ཆུང་དང༌། ཞེས་སོགས་ཀྱིས་བསྔོ་

126
རྗེ་བཙུན་ཆོས་ཀྱི་རྒྱལ་མཚན་གྱི་གསུང
བའི་དབྱེ་བདེ་བསྟན་ཏོ། །གསུམ་པ་ལ། བསྔོ་བའི་གྲངས། གང་དུ་བསྔོ་བ། གང་གི་ཆེད་
དུ་བསྔོ་བ། དགོས་པ་གང་གི་ཕྱིར་དུ་བསྔོ་བ། གང་གིས་བསྔོ་བའོ། །དང་པོ་ནི། རྣམ་པ་
བཅུ་གཉིས་བྱེད་དོ། །ཞེས་འཆད། གཉིས་པ་ནི། བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་བསྔོ་བ། ཞེས་བཤད། གསུམ་པ་ནི། སེམས་ཅན་ཐམས་ཅད་ཀྱི་དོན་དུ
ཞེས་འཆད། བཞི་པ་ནི། མི་ཟད་པར་བྱ་བའི་ཕྱིར། ཞེས་འཆད། ལྔ་པ་ནི། མི་དམིགས་
པ་ལ་དམིགས་པ་ཐེག་པ་གསུམ་གྱི་གདུལ་བྱར་གསུངས་པའི་སེམས་ཅན་རྣམས་ལ་ལམ་ཉེ་
བར་སྟོན་པའི་རྒྱུའི་ངོ་བོ་བྱེད་པ་དང་ལྡན་པ་རྣམས་ཀྱིས། ཞེས་འཆད། འོ་ན། བསྔོ་བ་རྣམ་
པ་བཅུ་གཉིས་བྱེད་དོ། །ཞེས་འཆད་ན་བཅུ་གཉིས་བོ་གང་ཞེ་ན། དང་པོ་བསྔོ་བ་ཁྱད་པར་
ཅན་དེ་སྟོན་པ་ལ། མདོ་ལས། བཙུན་པ་རབ་འབྱོར་བྱང་ཆེན་རྗེས་སུ་ཡི་རང་བ་དང༌། ལྡན་
པའི་བསོད་ནམས་བྱ་བའི་དངོས་པོ་གང་ཡིན་པ་སེམས་ཅན་ཐམས་ཅད་དང་ཐུན་མོང་དུ་བྱས་ཏེ་
དེ་ཡང་མི་དམིགས་པའི་ཚུལ་གྱིས་བླ་མེད་རྫོགས་བྱང་དུ་ཡོངས་སུ་བསྔོ་བ་གང་ཡིན་པ་དང༌
སེམས་ཅན་ཐམས་ཅད་ཀྱི་རྗེས་སུ་ཡི་རང་བ་དང་ལྡན་པའི་བསོད་ནམས་བསགས་པའི་དངོས་
པོ་དང་ཉན་རང་གི་ཐེག་པ་ལ་ཞུགས་པ་རྣམས་ཀྱི་དགེ་བའི་རྩ་བ་རྣམས་ཀྱི་ནང་ནས་འདི་ཉིད་
རབ་ཅེས་བྱའོ། །དམ་པ་ཞེས་བྱའོ། །ཞེས་སོགས་གསུངས། དེའི་དོན་བཤད་པ་ལ།
ཡོངས་སུ་བསྔོ་བ་ཁྱད་པར་ཅན། །ཞེས་དང༌། ཇི་སྐད་བཤད་པའི་མོས་པ་ཁྱད་པར་ཅན་དང༌།
ཞེས་དང༌། དེ་ལྟར་མིང་དུ་བཏགས་པའི་ཡིད་ལ་བྱེད་པའི་གོ་རིམ་བཞིན་དུ་བླ་ན་མེད་པའི་
བྱང་ཆུབ་དང༌། ཞེས་གསུངས། བསྔོ་བའི་བྱེད་པ་སྟོན་པ་ལ། དེ་ཅིའི་ཕྱིར་ཞེ་ན་ཐོས་
དང་རང་སངས་རྒྱས་ཀྱི་ཐེག་པ་རྣམས་ཀྱི་སྦྱིན་པ་ལས་བྱུང་བ་དང་། ཞེས་པ་ནས། བླ་མེད་
རྫོགས་བྱང་དུ་ཡོངས་སུ་བསྔོའོ། །ཞེས་གསུངས། དེའི་དོན་འཆད་པ་ལ། དེ་ཡི་བྱེད་པ་
མཆོག་ཡིན་ནོ། །ཞེས་དང༌། བླ་ན་མེད་པའི་བྱང་ཆུབ་ལ་གནས་པ་རྣམས་མི་དམིགས་པ་ལ་
དམིགས་པ་ཐེག་པ་གསུམ་གྱི་གདུལ་བར་བྱ་བའི་སེམས་ཅན་ལ་ལམ་ཉེ་བར་སྟོན་པའི་རྒྱུའི་ངོ་
བོ་བྱེད་པ་དང་ལྡན་པ་རྣམས་ཀྱི། ཞེས་གསུངས། རྩ་འགྲེལ་འདི་གཉིས་བསྔོ་བ་ཐམས་ཅད་

127
སྐབས་གཉིས་པའི་སྤྱི་དོན།
ཀྱི་བྱེད་པར་སྦྱར་རོ། །གཉིས་པ་དམིགས་པ་མེད་པའི་ཡོངས་སུ་བསྔོ་བ་སྟོན་པ་ལ། དེ་ནས་
ཚེ་དང་ལྡན་པ་རབ་འབྱོར་གྱིས་བྱང་ཆེན་བྱམས་པ་ལ་འདི་སྐད་ཅེས་སྨྲས་སོ། །བྱམས་པ་གང་
ཡང་བྱང་ཆེན་འདི་ནས་ཤར་ཕྱོགས་ཀྱི་འཇིག་རྟེན་གྱི་ཁམས་ཀྱི་སངས་རྒྱས་བཅོམ་ལྡན་འདས་
ཚད་མེད་གྲངས་མེད་གཞལ་དུ་མེད་པ་དང༌། ཞེས་པ་ནས། དེ་བཞིན་གཤེགས་པ་ཐམས་
ཅད་ཀྱི་ཚུལ་ཁྲིམས་ལ་སོགས་པ་ནི་རིགས་ཀྱི་བུའམ་རིགས་ཀྱི་བུ་མོ་དེ་དག་གིས་ཇི་ལྟར་
མཚན་མར་བྱས་ཏེ། བླ་མེད་རྫོགས་བྱང་དུ་ཡོངས་སུ་བསྔོ་བ་དེ་བཞིན་དུ་དངོས་བོ་དེ་དག་དང་
དམིགས་པ་དེ་དག་དམིགས་སུ་ཡོད་པ་མ་ཡིན་ནོ། །ཞེས་སོགས་གསུངས། དེའི་དོན་བཤད་
པ་ལ། དེ་ནི་དམིགས་མེད་རྣམ་པ་ཅན། །ཞེས་དང༌། མི་དམིགས་པ་དང༌། ཞེས་དང༌།
ཚུལ་ཁྲིམས་ལ་སོགས་པའི་ཕུང་པོ་དང༌། ཞེས་གསུངས། གསུམ་པ་ཕྱིན་ཅི་མ་ལོག་པའི་
མཚན་ཉིད་ཀྱི་ཡོངས་སུ་བསྔོ་བ་སྟོན་པ་ལ་བྱམས་པས་སྨྲས་པ། བཙུན་པ་རབ་འབྱོར་གལ་ཏེ་
ཐེག་པ་ལ་གསར་དུ་ཞུགས་པའི་བྱང་ཆེན་སངས་རྒྱས་བཅོམ་ལྡན་འདས་ཉན་ཐོས་ཀྱི་དགེ་འདུན་
དང་བཅས་པ་དེ་དག་གི་དགེ་བའི་རྩ་བ་དེ་དག་ཐམས་ཅད་ལ་སེམས་ཤིང༌ཞེས་སོགས་
གསུངས༑ དེའི་དོན་འཆད་པ་ལ། ཕྱིན་ཅི་མ་ལོག་མཚན་ཉིད་དོ། །ཞེས་དང༌། ཕྱིན་ཅི་མ་
ལོག་པ་དང༌། ཞེས་དང༌། བསྔོ་བར་བྱེད་པའི་སེམས་དང༌། ཞེས་གསུངས། བཞི་བ་
དབེན་པར་ཤེས་པའི་བསྔོ་བ་སྟོན་པ་ལ། གལ་ཏེ་བྱང་ཆེན་བསོད་ནམས་བྱ་བའི་དངོས་པོ་
མངོན་པར་འདུ་བྱས་ཏེ་ཕུང་པོ་དང་ཁམས་དང་སྐྱེ་མཆེད་ཀྱི་དབེན་པར་འདུ་ཤེས། ཞེས་
སོགས་གསུངས། དེའི་དོན་བཤད་པ་ལ། དབེན་དང༌། ཞེས་དང༌། དབེན་པ་དང༌།
ཞེས་དང༌། བདག་ལ་སོགས་པ་དང་ལྡན་པའི་དངོས་པོ་དང༌། ཞེས་གསུངས། ལྔ་པ་
སངས་རྒྱས་ཀྱི་བསོད་ནམས་ཀྱི་རིགས་དང་རང་བཞིན་རྗེས་སུ་དྲན་པའི་བསྔོ་བ་སྟོན་པ་ལ།
གཞན་ཡང་བྱང་ཆེན་སངས་རྒྱས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་
ཡོངས་སུ་མྱ་ངན་ལས་འདས་པ་དེ་དག་གི་དགེ་བའི་རྩ་བ་དེ་དག་ཐམས་ཅད་རྗེས་སུ་དྲན་པར་
བྱས་ནས་འདི་ལྟར་ཡོངས་སུ་བསྔོ་བར་བྱ་སྟེ། ཞེས་སོགས་གསུངས། དེའི་དོན་བཤད་པ་

128
རྗེ་བཙུན་ཆོས་ཀྱི་རྒྱལ་མཚན་གྱི་གསུང
ལ༑ སངས་རྒྱས་བསོད་ནམས་ཚོགས། །རང་བཞིན་དྲན་པའི་སྤྱོད་ཡུལ་ཅན། །ཞེས་
གསུངས༑ དེ་བཞིན་གཤེགས་པས་དགེ་བའི་རྩ་བའི་ཚོགས་ཀྱི་རང་བཞིན་དྲན་པ་དང༌།
ཞེས་དང༌། དུས་གསུམ་གྱི་སངས་རྒྱས་ཀྱི་དགེ་བ་དང༌། ཞེས་གསུངས། དྲུག་པ་ཐབས་
ལ་མཁས་པ་དང་བཅས་པའི་ཡོངས་སུ་བསྔོ་བ་སྟོན་པ་ལ། བྱམས་པས་སྨྲས་པ་བཙུན་པ་རབ་
འབྱོར་ཇི་ལྟར་ན་བྱང་ཆེན་དགེ་བའི་རྩ་བ་དེ་དག་མཚན་མར་མི་བྱེད་ཅིང་བླ་མེད་རྫོགས་བྱང་དུ་
ཡོངས་སུ་བསྔོ་བ་ཡིན། ཞེས་སོགས་གསུངས། དེའི་དོན་བཤད་པ་ལ། ཐབས་བཅས།
ཞེས་དང༌། ཐབས་ལ་མཁས་པ་དང་བཅས་པ་དང༌། ཞེས་དང༌། སྦྱིན་པ་ལ་སོགས་པ་
དང་༑ ཞེས་གསུངས། བདུན་པ་འཁོར་གསུམ་དུ་དམིགས་པའི་མཚན་མ་མེད་པའི་ཡོངས་
སུ་བསྔོ་བ་སྟོན་པ་ལ། འདི་ལྟ་སྟེ་དཔེར་ན་ཁ་ཟས་བསོད་པ་ཁ་དོག་ཕུན་སུམ་ཚོགས་པ་དྲི་
ཕུན་སུམ་ཚོགས་པ་ཞིག་ཡོད་ཀྱང་དུག་དང་འདྲེས་པར་གྱུར་ན་ཁ་དོག་དང་དྲི་དང་རོ་ཡིད་དུ་
འོང་པ་ཡིན་མོད་ཀྱི། ཞེས་སོགས་གསུངས། དེའི་དོན་བཤད་པ་ལ། མཚན་མ་མེད་པ་
དང་༑ ཞེས་དང༌། མཚན་མ་དང༌། ཞེས་གསུངས། བརྒྱད་པ་སངས་རྒྱས་རྗེས་སུ་གནང་
བའི་བསྔོ་བ་སྟོན་པ་ལ། བྱམས་པས་སྨྲས་པ་ཇི་ལྟར་འདས་པ་དང་མ་བྱོན་པ་དང་ད་ལྟར་བྱུང་
བའི་སངས་རྒྱས་བཅོམ་ལྡན་འདས་རྣམས་ཀྱི་དགེ་བའི་རྩ་བ་རྣམས་ལ་རྗེས་སུ་ཡི་རང་སྟེ་
ཡོངས་སུ་བསྔོ་བར་བྱ། ཞེས་སོགས་གསུངས། དེའི་དོན་བཤད་པ་ལ། སངས་རྒྱས་རྗེས་
སུ་ཡི་རང་དང༌། ཞེས་དང༌། སངས་རྒྱས་ཀྱིས་གནང་བ་དང༌། ཞེས་དང༌། ལམ་ཐམས་
ཅད་དང༌། ཞེས་གསུངས། དགུ་པ་ཁམས་གསུམ་དུ་མ་ཞེན་པའི་བསྔོ་བ་སྟོན་པ་ལ།
གཞན་ཡང་བྱང་ཆུབ་སེམས་དཔའི་ཐེག་པ་ལ་གསར་དུ་ཞུགས་པའི་རིགས་ཀྱི་བུའ མ་རིགས་ཀྱི་
བུ་མོས་ཤེར་ཕྱིན་ལ་སྤྱོད་པའི་ཚེ་དགེ་བ་རྣམས་འདི་ལྟར་ཡོངས་སུ་བསྔོ་བར་བྱ་སྟེ། ཇི་ལྟར་
གཟུགས་གང་འདོད་པའི་ཁམས་དང་གཟུགས་ཀྱི་ཁམས་དང་གཟུགས་མེད་པའི་ཁམས་སུ་མ་
གཏོགས་པ་དེ་ནི་འདས་པ་མ་ཡིན་མ་འོངས་པ་མ་ཡིན་ད་ལྟར་བྱུང་བ་ཡང་མ་ཡིན་ཏེ། དེ་ནི་
མཚན་མའི་ཚུལ་ལམ་དམིགས་པའི་ཚུལ་གྱིས་ཡོངས་སུ་བསྔོ་བར་མི་ནུས་སོ། །ཞེས་སོགས་

129
སྐབས་གཉིས་པའི་སྤྱི་དོན།
གསུངས༑ དེའི་དོན་བཤད་པ་ལ། ཁམས་གསུམ་གཏོགས་པ་མ་ཡིན་དང༌། །ཞེས་དང༌།
ཁམས་གསུམ་པར་མི་གཏོགས་པ་དང༌། ཞེས་དང༌། འདོད་པ་ལ་སོགས་པའི་ཁམས་དང༌
ཞེས་གསུངས། བཅུ་པ་བསོད་ནམས་ཆེན་པོ་འབྱུང་བའི་བསྔོ་བ་ཆུང་ངུ་སྟོན་པ་ལ། དེ་ནས་
བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་བཀའ་སྩལ་པ། རབ་འབྱོར་ལེགས་སོ་
ལེགས་སོ་ཁྱོད་དེ་ལྟར་བྱང་ཆེན་རྣམས་གྱི་ཡོངས་སུ་བསྔོ་བའི་ཕུང་པོ་གང་ཡིན་པ་མཚན་མ་
མེད་པའི་ཚུལ་དང༌། ཞེས་པ་ནས། བསྔོ་བ་དེ་ནི་རབ་ཅེས་བྱའོ། །དམ་པ་ཞེས་བྱའོ།།
གཙོ་བོ་ཞེས་བྱའོ། །མཆོག་ཅེས་བྱའོ། །རབ་མཆོག་ཅེས་བྱའོ། །ཕུལ་དུ་ཕྱིན་པ་ཞེས་བྱའོ།།
བླ་ན་མེད་པ་ཞེས་བྱའོ། །གོང་ན་མེད་པ་ཞེས་བྱའོ། །ཞེས་གསུངས། བསོད་ནམས་ཆེན་པོ་
འབྱུང་བའི་བསྔོ་བ་འབྲིང་སྟོན་པ་ལ། རབ་འབྱོར་གཞན་ཡང་སྟོང་གསུམ་གྱི་སྟོང་ཆེན་པོའི་
འཇིག་རྟེན་གྱི་ཁམས་འདི་ན་སེམས་ཅན་ཇི་སྙེད་ཅིག་ཡོད་པ་དེ་དག་རྒྱུན་དུ་ཞུགས་པར་གྱུར་ཏེ
ཞེས་སོགས་གསུངས། བསོད་ནམས་ཆེན་པོ་འབྱུང་བའི་བསྔོ་བ་ཆེན་པོ་སྟོན་པ་ལ། རབ་
འབྱོར་གཞན་ཡང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་ཇི་སྙེད་
ཅིག་ཡོད་པ་དེ་དག་ཐམས་ཅད་བླ་མེད་རྫོག་བྱང་དུ་ཡང་དག་པར་ཞུགས་ཏེ། ཞེས་པ་ནས།
འདི་ལྟར་བྱང་ཆེན་ལ་རིམ་གྲོར་བྱེད་པ་དང་བླ་མར་བྱེད་པ་བསྟི་སྟང་དུ་བྱེད་མཆོད་པར་བྱེད་པ་
དེ་དག་ནི་དམིགས་པ་ཅན་ཡིན་དགོས་སོ། །ཞེས་གསུངས། མདོ་ཚན་གསུམ་པོ་དེའི་དོན་
བཤད་པ་ལ། ཆུང་དང་འབྲིང་དང་ཆེན་པོ་ཡིས། བསྔོ་བ་གཞན་ནི་རྣམ་གསུམ་པོ། །བསོད་
ནམས་ཆེ་འབྱུང་བདག་ཉིད་དོ། །ཞེས་དང༌། ཆུང་དུ་དང་འབྲིང་དང་ཆེན་པོ་སྟེ་བསོད་ནམས་
ཆེན་པོ་འབྱུང་བ་ཞེས་བྱ་བ། ཞེས་དང༌། དགེ་བ་བཅུ་ལ་སོགས་པའི་ལས་ཀྱི་ལམ་དང༌།
རྒྱུན་དུ་ཞུགས་པ་ལ་སོགས་པ་དང༌། བླ་ན་མེད་པའི་བྱང་ཆུབ་ལ་གནས་པ་རྣམས། ཞེས་
གསུངས༑ ཡང་ཡོངས་སུ་བསྔོ་བའི་བྱེད་པ་སྟོན་པ་ལ། དེ་ནས་རྒྱལ་པོ་ཆེན་པོ་བཞི་རྒྱལ་
ཆེན་བཞིའི་རིས་ཀྱི་ལྷའི་བུ་སྟོང་ཕྲག་ཉི་ཤུ་དང་འགྲོགས་ཏེ་ཐལ་མོ་སྦྱར་ནས་དགའ་བའི་ཡིད་
ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་མ་བཅོམ་ལྡན་འདས་ཐབས་མཁས་

130
རྗེ་བཙུན་ཆོས་ཀྱི་རྒྱལ་མཚན་གྱི་གསུང་
པ་གང་ཡིན་པ་འདིས་དམིགས་སུ་མ་མཆིས་པའི་ཚུལ་དང༌། ཞེས་སོགས་ནས། བྱང་ཆེན་
དམིགས་སུ་མེད་པའི་ཚུལ་གྱི་ཡོངས་སུ་བསྔོ་བ་འདི་ནི་རབ་ཅེས་བྱའོ། །བླ་ན་མེད་པའི་བར་
ཞེས་བྱའོ། །ཞེས་གསུངས་སོ། །གཞུང་དོན་ནི། ས་གཉིས་པ་པའི་རྒྱུད་ཀྱི་བསྔོ་བ་ཆོས་
ཅན༑ ཉན་རང་གི་བསྔོ་བ་ལས་ཁྱད་པར་དུ་འཕགས་པ་ཡིན་ཏེ། རང་གཞན་གྱི་དགེ་རྩ་
རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་
བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར།
༼ སྤྱིའི་དོན་ལ་བསྔོ་བྱའི་རྫས་དང་བསྔོ་བའི་སེམས་སོགས་དྲུག་བཤད་པ།༽
སྤྱི་དོན་ལ། བསྔོ་བྱའི་རྫས། བསྔོ་བའི་སེམས། བསྔོ་བའི་དབང་པོ། བསྔོ་བའི་ཆེད་དུ་བྱ་
བ༑ བསྔོ་བའི་དགོས་པ། བསྔོ་བ་སྒོམ་ལམ་དངོས་དང་དྲུག་ལས། དང་པོ་ནི། དུས་
གསུམ་གྱི་དགེ་རྩ་ཐམས་ཅད་བསྔོ་བའི་རྫས་ཡིན་ཏེ། དེ་ཐམས་ཅད་རྫོགས་བྱང་དུ་བསྒྱུར་བྱ་
ཡིན་པའི་ཕྱིར། གཉིས་པ་ནི། བྱང་སེམས་སྒོམ་ལམ་པའི་རྒྱུད་ཀྱི་ཐབས་ཤེས་ཁྱད་པར་ཅན་
དེ་འདིར་བསྟན་བསྔོ་བྱེད་ཀྱི་སེམས་ཡིན་ཏེ། དེ་དགེ་རྩ་ཐམས་ཅད་རྫོགས་བྱང་དུ་སྒྱུར་བར་
བྱེད་པའི་ཐབས་རྣམ་དག་ཡིན་པའི་ཕྱིར། དེས་ན་འཁོར་གསུམ་བདེན་པར་མི་རྟོག་པའི་ཤེས་
རབ་ཀྱིས་ཟིན་པའི་སྒོ་ནས་རང་བཞིན་གྱི་དགེ་རྩ་རྫོགས་བྱང་དུ་སྒྱུར་བར་བྱེད་པའི་སེམས་པ་
དང༌། མི་ཟད་པར་འདོད་པའི་འདུན་བ་ཅི་རིགས་པས་བསྡུས་པ་བསྔོ་བའི་ངོ་བོ་ཡིན་ཏེ།
མདོ་སྡེའི་རྒྱན་ལས། བསྟན་པ་རྣམས་ཀྱི་སྨོན་ལམ་ནི། སེམས་པ་འདུན་དང་བཅས་པ་པ་སྟེ།།
ཞེས་གསུངས་པའི་ཕྱིར། གསུམ་པ་ནི། སངས་རྒྱས་བྱང་སེམས་གོང་མ་རྣམས་བསྔོ་བའི་
དབང་པོ་ཡིན་ཏེ། །དེ་ཇི་ལྟར་བསྔོ་བའི་དོན་མྱུར་དུ་བྱིན་གྱིས་རློབས་པ་པོ་ཡིན་པའི་ཕྱིར།
བཞི་པ་ནི། སངས་རྒྱས་ཀྱི་བསྟན་པ་དང་སེམས་ཅན་གྱི་ཆེད་དུ་དགེ་རྩ་མི་ཟད་པར་བྱ་བའི་
ཕྱིར་དུ་བསྔོ་བར་བྱ་བ་ཡིན་ཏེ། སྤྱོད་འཇུག་ལས། དངོས་སམ་ཡང་ན་བརྒྱུད་ཀྱང་རུང༌།།
སེམས་ཅན་དོན་ལས་གཞན་མི་སྤྱད། །སེམས་ཅན་ཁོ་ནའོ་དོན་གྱི་ཕྱིར། །ཐམས་ཅད་བྱང་

131
སྐབས་གཉིས་པའི་སྤྱི་དོན། ༴
ཆུབ་རྒྱུར་བསྔོའོ། །ཞེས་དང༌། རྗེ་སངས་རྒྱས་གཉིས་པས། རྒྱལ་སྲས་སྨོན་ལམ་གང་
གཱའི་ཀླུང་རྣམས་ནི། །དམ་ཆོས་འཛིན་པའི་སྨོན་ལམ་ནང་འདུས་པར། །གསུངས་ཕྱིར་དགེ་
རྩ་ཇི་སྙེད་བསགས་པ་རྣམས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། །ཞེས་དང༌།
བློ་གྲོས་རྒྱ་མཚོས་ཞུས་པའི་མདོ་ལས། ཇི་ལྟར་རྒྱ་མཚོ་ཆེ་ནང་ཆུ་ཐིགས་ལྷུང༌། །རྒྱ་མཚོ་མ་
ཟད་བར་དུ་དེ་མི་འཛད། །དེ་བཞིན་བྱང་ཆུབ་རྒྱུར་བསྔོས་དགེ་བ་ཡང༌། །བྱང་ཆུབ་མ་ཐོབ་
བར་དུ་དེ་མི་འཛད། །ཅེས་གསུངས་པའི་ཕྱིར། ལྔ་པ་ནི། དགེ་རྩ་བླ་མེད་རྫོགས་བྱང་དུ་
བསྔོས་པ་ཆོས་ཅན། དགོས་པ་ཁྱད་པར་ཅན་དང་ལྡན་ཏེ། འབྲས་བུ་དམན་པ་ཕུལ་བྱུང་དུ་
འགྱུར་བ་དང༌། །རྣམ་སྨིན་གྱི་འབྲས་བུ་ལ་ལོངས་སྤྱོད་པས་མི་ཟད་པར་འགྱུར་བ་སོགས་ཀྱི་
དགོས་པ་ཡོད་པའི་ཕྱིར། དེས་ན་བསྔོ་བ་ལ་སྨོན་ལམ་ཀྱིས་ཁྱབ་ཀྱང༌སྨོན་ལམ་ལ་བསྔོ་
བས་མ་ཁྱབ་སྟེ། བདག་གིས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་
འདུན་པ་དེ་སྨོན་ལམ་ཡིན་ཞིང་བསྔོ་བ་མ་ཡིན་པའི་ཕྱིར།
༼ བསྔོ་བ་སྒོམ་ལམ་གྱི་མཚན་ཉིད་དབྱེ་བ་སོགས་བཤད་པ།༽
དྲུག་པ་ལ། རང་གཞན་གང་རུང་གི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་སྒྲ་
དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་རྔེག་ཆེན་གྱི་རྗེས་ལ་མངོན་རྟོགས། བསྔོ་
བ་སྒོམ་ལམ་གྱི་མཚན་ཉིད། དབྱེ་ན་བཅུ་གཉིས་སུ་ཡོད། ས་མཚམས་ས་དང་པོ་ནས་རྒྱུན་
མཐའི་བར་དུ་ཡོད། ཁོ་ན་རེ། རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བར་
བྱེད་པའི་བསྔོ་བ་སྒོམ་ལམ་དེ་ཁོ་ཁོ་རང་དུ་ཐལ། ཁོ་ཡོད་པའི་ཕྱིར། འདོད་ན དེ་ཆོས་
ཅན༑ རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བྱེད་དུ་ཐལ། འདོད་པའི་ཕྱིར།
འདོད་ན། རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་ཐལ། འདོད་པའི་ཕྱིར་ཟེར་ན་
མ་ཁྱབ། གཞན་ཡང༌། ཉན་ཐོས་དགྲ་བཅོམ་པའི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་
བར་བྱེད་པའི་བསྔོ་བ་སྒོམ་ལམ་ཡོད་པར་ཐལ། མཚན་ཉིད་འཐད་པའི་ཕྱིར། འདོད་མི་ནུས་

132
རྗེ་བཙུན་ཆོས་ཀྱི་རྒྱལ་མཚན་གྱི་གསུང
ཏེ༑ དེ་གཉིས་རྒྱུད་ཐ་དད་ཡིན་པའི་ཕྱིར་ཟེར་ན། རྟགས་མ་གྲུབ་སྟེ། ཁ་ཅིག། རང་
གཞན་གྱི་དགེ་རྩ་རྫོགས་བྱང་གི་རྒྱུར་སྒྱུར་པར་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་
ཞེས༑ ཟེར་ན། དེ་ལ་ཁ་ཅིག། དེ་མི་འཐད་དེ། རང་གཞན་གྱི་དགེ་རྩ་རྫོགས་བྱང་གི་རྒྱུར་
སྒྱུར་བར་བྱེད་པའི་ཐེག་ཆེན་གྱི་སྒོམ་ལམ་མེད་པའི་ཕྱིར་ཏེ། རྫོགས་བྱང་གི་རྒྱུ་མེད་པའི་ཕྱིར།
ཞེས་ཟེར་རོ། །ཁ་ཅིག །རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བར་བྱེད་པ།
ཞེས་སོགས་ཟེར་ན། རང་གི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་པར་བྱེད་པའི་བསྔོ་བ་
སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན།
གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་དེར་ཐལ་ལོ། །འདོད་ན།
རང་གི་དགེ་རྩ་གཞན་གྱི་དགེ་རྩ་ཡིན་པར་ཐལ་ལོ། །ཁ་ཅིག ། རང་རྒྱུད་ཀྱི་དགེ་རྩ་
རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་
མངོན་རྟོགས། དེའི་མཚན་ཉིད་ཟེར་ན ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་
མོས་པ་སྒོམ་ལམ་ཆོས་ཅན། ཟག་པ་དང་བཅས་པར་ཐལ། མཚོན་བྱ་དེའི་ཕྱིར། འདོད་ན་
སླ༑ གཞན་ཡང༌། ཉན་ཐོས་སྒོམ་ལམ་པས་ཟས་ཕུལ་བའི་བསོད་ནམས་རྫོགས་བྱང་དུ་བསྔོ་
བར་བྱེད་པའི་བྱང་སེམས་སྒོམ་ལམ་པའི་རྒྱུད་ཀྱི་བསྔོ་བ་ཆོས་ཅན། མཚན་ཉིད་དེར་ཐལ།
བསྔོ་བ་སྒོམ་ལམ་ཡིན་པའི་ཕྱིར། རྟགས་གྲུབ་ཅིང་འདོད་མི་ནུས་ཏེ། ཆོས་ཅན་དེ་དང་
གཅིག་ཡིན་པའི་ཕྱིར།
༼རྗེས་སུ་ཡི་རང་སྒོམ་ལམ་བཤད་པ། ༽
༈ གསུམ་པ་རྗེས་སུ་ཡི་རང་སྒོམ་ལམ་སྟོན་པ་ལ། མདོ་ལས་གསུངས་ཚུལ་དང༌།
བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། བསྔོ་བའི་སྐབས་སུ་དགེ་རྩ་རྣམས་
གཅིག་ཏུ་བསྡུས་ནས་རྗེས་སུ་ཡི་རང་བར་བྱ་བར་གསུངས་པ་ལས་འཕྲོས་ནས། དེ་ནས་ཚེ་
དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་

133
7| སྐབས་གཉིས་པའི་སྤྱི་དོན།
འདས་ཀྱིས་འདི་སྐད་དུ་རིགས་ཀྱི་བུའམ་རིགས་ཀྱི་བུ་མོ་གང་གིས་རྗེས་སུ་ཡི་རང་བ་དང་
ཡོངས་སུ་བསྔོ་བར་བྱ་བའི་བསོད་ནམས་ཀྱི་ཕུང་པོ་དགེ་བའི་རྩ་བ་དེ་དག་ཐམས་ཅད་གཅིག་ཏུ་
བསྡུས་ཤིང་བསྡོམས་ཏེ་གཞལ་ན་རྗེས་སུ་ཡི་རང་བའི་རབ་ཀྱི་རྗེས་སུ་ཡི་རང་བ་ཞེས་བཀའ་
སྩལ་ན་ཇི་ཙམ་གྱིས་ན་རྗེས་སུ་ཡི་རང་བ་རབ་དང་གོང་ན་མེད་པའི་བར་དུ་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུའམ་རིགས་ཀྱི་བུ་མོ་དེ་འདས་པ་དང་མ་
བྱོན་པ་དང་ད་ལྟར་བྱུང་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཉན་ཐོས་ཀྱི་དགེ་འདུན་དང་བཅས་པ་རྣམས་དང་གང་རང་སངས་རྒྱས་དང་བཅས་
པ་དང་སེམས་ཅན་ཐམས་ཅད་ཀྱི་དགེ་བའི་རྩ་བ་ཐམས་ཅད་དོན་དམ་པར་དམིགས་པ་ལ་
སོགས་པ་སྤྲོས་པའི་མཐའ་དང་བྲལ་བའི་སྒོ་ནས་རྗེས་སུ་ཡི་རང་བར་བྱའོ། རྗེས་སུ་ཡི་རང་
ནས་བླ་མེད་རྫོགས་བྱང་དུ་ཡོངས་སུ་བསྔོའོ། །ཞེས་པ་ནས། ཐབས་མཁས་པས་དགེ་བའི་
རྩ་བ་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱའོ།།
ཞེས་པའི་བར་གྱིས་བསྟན། གཉིས་པ་ལ། མཚམས་སྦྱར། རྩ་བ། འགྲེལ་པ་གསུམ་
ལས༑ དང་པོ་ནི། བསྔོ་བ་སྒོམ་ལམ་གྱི་འོག་ཏུ་རྗེས་སུ་ཡི་རང་སྒོམ་ལམ་འཆད་པའི་རྒྱུ་
མཚན་ཡོད་དེ། མོས་པས་བསགས་པའི་དགེ་རྩ་བསྔོ་བས་རྫོགས་བྱང་དུ་བསྔོས་པ་ལ། རྗེས་
སུ་ཡི་རང་བའི་དགའ་བས་གོང་དུ་འཕེལ་བར་འགྱུར་བའི་རྒྱུ་མཚན་གྱིས་དེ་ལྟར་བསྟན་པའི་
ཕྱིར༑ ཞེས་འཆད་པ་ལ། དེ་ལྟར་ལེགས་པར་བསྔོས་པའི་དངོས་པོ་མངོན་པར་སྤེལ་བར་བྱ་
བ་ཡིན་པས་གསུམ་པ་རྗེས་སུ་ཡི་རང་བ་ཡིད་ལ་བྱེད་པ་ཞེས་བྱ་བ། ཞེས་གསུངས།
གཉིས་པ་ནི མདོ་དེའི་དོན་བཤད་པ་ལ། ཐབས་དང་མི་དམིགས་པ་དག་གིས། །ཞེས་
སོགས་གསུངས། གསུམ་པ་ནི། དེ་ཉིད་ཚིག་དོན་གྱིས་སྒོ་ནས་འཆད་པ་ལ། རབ་ཏུ་
དགའ་བའི་སེམས་ཀྱིས་ཀུན་རྫོབ་ཏུ་ཐབས་ཀྱིས་དགེ་བའི་རྩ་བ་རྣམས་དམིགས་ནས་དོན་དམ་
པར་མི་དམིགས་པ་ཉིད་ཀྱིས་རྗེས་སུ་ཡི་རང་བར་བྱ་བ་དག་ཡིན་ནོ། །ཞེས་གསུངས།
གསུམ་པ་མཇུག་བསྡུ་བ་སྟོན་པ་ལ། དེ་ལ་བསྡུས་པའི་དོན་ནི་མོས་པ་ཡིད་ལ་བྱེད་པས་ནི་

134
རྗེ་བཙུན་ཆོས་ཀྱི་རྒྱལ་མཚན་གྱི་གསུང་
འབྱུང་ཁུངས་དག་ནས་གསེར་གྱི་གར་བུ་བཞིན་དུ་བསོད་ནམས་མངོན་པར་འདུ་བྱེད་དོ།།
བསྔོ་བ་ཡིད་ལ་བྱེད་པས་ནི། དེ་གསེར་འགར་གྱི་རྒྱན་བཞིན་དུ་ཡང་དག་པར་རྫོགས་པའི་
བྱང་ཆུབ་ཀྱི་ཡན་ལག་ཏུ་བྱེད་དོ། །རྗེས་སུ་ཡི་རང་བ་ཡིད་ལ་བྱེད་པས་ནི་རང་དང་གཞན་གྱི་
བསོད་ནམས་བྱས་པ་མཉམ་པ་ཉིད་འཐོབ་བོ་ཞེས་བྱ་བ་འདི་ཡིན་ནོ་ཞེས་གསུངས། ཁ་ཅིག
རང་གཞན་གྱི་དགེ་རྩ་ལ་དགའ་བ་སྒོམ་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་
རྟོགས་དེ། རྗེས་སུ་ཡི་རང་སྒོམ་ལམ་གྱི་མཚན་ཉིད་ཟེར་བ་མི་འཐད་དེ། རང་གི་དགེ་རྩ་ལ་
དགའ་བ་སྒོམ་པའི་རྗེས་སུ་ཡི་རང་སྒོམ་ལམ་དང༌ཉན་ཐོས་དགྲ་བཅོམ་པའི་རྟོགས་པ་སྔོན་
དུ་སོང་བའི་རྗེས་སུ་ཡི་རང་སྒོམ་ལམ་རྣམས་ཀྱིས་མ་ངེས་པའི་ཕྱིར། ཁ་ཅིག །རང་གཞན་
གྱི་དགེ་རྩ་ལ་དགའ་བ་སྒོམ་པས་རབ་ཏུ་ཕྱེ་བའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་
མངོན་རྟོགས། རྗེས་སུ་ཡི་རང་སྒོམ་ལམ་གྱི་མཚན་ཉིད་ཟེར་བ་དང༌། ཐེག་ཆེན་གྱི་ཟག་
བཅས་སྒོམ་ལམ་ཡིན་ན། ཐེག་ཆེན་གྱི་ཟག་བཅས་སྒོམ་ལམ་གསུམ་ག་ཡིན་པས་ཁྱབ་ཟེར་བ་
ནང་འགལ་ཏེ། གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྒོམ་
ལམ་ཆོས་ཅན། དེ་གསུམ་ཀ་ཡིན་པར་ཐལ། རྟགས་དེའི་ཕྱིར། འདོད་ན། དེ་ཆོས་ཅན།
མཚན་ཉིད་དེར་ཐལ། རྗེས་སུ་ཡི་རང་སྒོམ་ལམ་ཡིན་པའི་ཕྱིར། འདོད་ན། དེ་ཆོས་ཅན།
ཁྱོད་ཀྱི་ཡུལ་དུ་གྱུར་པའི་དགེ་བ་ཡོད་པར་ཐལ། འདོད་པའི་ཕྱིར། གཞན་ཡང༌། དེ་
གསུམ་པོ་ལ་བྱེད་ལས་མི་འདྲ་བའི་ཁྱད་པར་མེད་པར་ཐལ། དེ་གསུམ་ཡིན་ཁྱབ་མཉམ་ཡིན་
པའི་ཕྱིར། ཐེག་ཆེན་གྱི་ཟག་བཅས་སྒོམ་ལམ་ཡིན་ན། དེ་གསུམ་ཀ་ཡིན་དགོས་པའི་ཕྱིར།
༼ རྗེས་སུ་ཡི་རང་གི་སྒོམ་ལམ་གྱི་མཚན་ཉིད་དབྱེ་བ་སོགས་བཤད་པ།༽
རང་ལུགས་ནི། རང་གཞན་གང་རུང་གི་དགེ་རྩ་ལ་དགའ་བ་སྒོམ་པའི་སྒྲ་དོན་འདྲེས་རུང་དུ་

135
སྐབས་གཉིས་པའི་སྤྱི་དོན
འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། རྗེས་སུ་ཡི་རང་སྒོམ་
ལམ་གྱི་མཚན་ཉིད། དབྱེ་ན་གཉིས་སུ་ཡོད། ས་མཚམས་ས་དང་པོ་ནས་རྒྱུན་མཐའི་བར་དུ་
ཡོད༑ གཞུང་དོན་ནི། ས་གཉིས་པ་པའི་རྒྱུད་ཀྱི་རང་གཞན་གྱི་དགེ་རྩ་ལ་དགའ་བ་སྒོམ་པའི་
ཡེ་ཤེས་ཆོས་ཅན། རྗེས་སུ་ཡི་རང་སྒོམ་ལམ་ཡིན་ཏེ། རང་གཞན་གྱི་དགེ་རྩ་ལ་དགའ་བ་
སྒོམ་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་ང་བཅས་པའི་ཐེག་ཆེན་གྱི་རྗེས་ལ་མངོན་
རྟོགས་ཡིན་པའི་ཕྱིར།།
༼ཟག་མེད་སྒོམ་ལམ་ལ་ཐུན་མོང་བའི་མཚམས་སྦྱར་བ།༽
གཉིས་པ་ཟག་མེད་སྒོམ་ལམ་ལ་ཐུན་མོང་བའི་མཚམས་སྦྱར་བ་དང༌། སོ་སོའི་ངོ་བོའི་བཤད་
པའོ༑ ༑དང་པོ་ནི། ཟག་བཅས་སྒོམ་ལམ་གྱི་འོག་ཏུ་ཟག་མེད་སྒོམ་ལམ་འཆད་པའི་རྒྱུ་
མཚན་ཡོད་དེ། ཟག་བཅས་སྒོམ་ལམ་གྱི་ཚོགས་གཉིས་བསགས་པ་ལས་སྒྲིབ་གཉིས་
འཇོམས་པར་ནུས་པའི་ཟག་མེད་སྒོམ་ལམ་འབྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར་
དང་༑ དམན་མཆོག་གི་རིམ་པའི་དབང་དུ་བྱས་ནས་ཀྱང་དེ་ལྟར་བཤད་པའི་ཕྱིར། ཟག་མེད་
སྒོམ་ལམ་དེ་ལ་ཡང་གཉིས་སུ་ཡོད་དེ། སྒྲུབ་པ་སྒོམ་ལམ་དང༌། རྣམ་དག་སྒོམ་ལམ་
གཉིས་སུ་ཡོད་པའི་ཕྱིར། ཞེས་འཆད་པ་ལ ། ཟག་པ་དང་བཅས་པའི་འོག་ཏུ་ཟག་པ་མེད་
པའི་སྒོམ་པའི་ལམ་སྟེ། དེ་ཡང་རྣམ་པ་གཉིས་སོ། །ཞེས་གསུངས། ཁ་ཅིག །ཐེག་ཆེན་
གྱི་ཟག་མེད་སྒོམ་ལམ་གང་ཞིག །གཞན་དབང་སྒྱུ་མ་ལྟ་བུ་དངོས་ཡུལ་དུ་བྱེད་པའི་རྗེས་ཐོབ་
དག་པ་འཇིག་རྟེན་པའི་ཡེ་ཤེས་སུ་དམིགས་པ། སྒྲུབ་པ་སྒོམ་ལམ་གྱི་མཚན་ཉིད། དེ་གང་
ཞིག །ཆོས་ཉིད་ཡོངས་གྲུབ་ནམ་མཁའ་ལྟ་བུ་དངོས་ཡུལ་དུ་བྱེད་པའི་མཉམ་གཞག་ཡེ་ཤེས་
སུ་དམིགས་པ། རྣམ་དག་སྒོམ་ལམ་གྱི་མཚན་ཉིད། ཟེར་བ་མི་འཐད་དེ། གང་ཟག་གི་
བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་དེ་གཉིས་གང་རུང་ཡིན་པའི་ཕྱིར་
ཏེ༑ དེ་ཐེག་ཆེན་གྱི་ཟག་མེད་སྒོམ་ལམ་ཡིན་པའི་ཕྱིར་དང༌། ས་གཉིས་པའི་བར་ཆད་མེད་

136
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ལམ་དེ་སྒྲབ་པ་སྒོམ་ལམ་ཡིན་པའི་ཕྱིར། ཁ་ཅིག །བར་ཆད་མེད་ལམ་གྱི་ངོ་བོར་གྱུར་པའི་
ཐེག་ཆེན་གྱི་རྗེས་ལ་མངོན་རྟོགས། སྒྲུབ་པ་སྒོམ་ལམ་གྱི་མཚན་ཉིད་དང༌། རྣམ་གྲོལ་ལམ་
གྱི་ངོ་བོར་གྱུར་པའི་དེ། རྣམ་དག་སྒོམ་ལམ་གྱི་མཚན་ཉིད་ཟེར་ན་མི་འཐད་དེ། གང་ཟག་གི་
བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་དེ་གཉིས་གང་རུང་ཡིན་པའི་ཕྱིར།
ཁ་ཅིག །ཐེག་ཆེན་གྱི་ཟག་མེད་སྒོམ་ལམ་གང་ཞིག །རྟོགས་པ་མཐར་ཐུག་གི་ལག་རྗེས་
འཇོག་བྱེད་ཀྱི་རྟོགས་རིགས་སུ་གནས་པ། སྒྲུབ་པ་སྒོམ་ལམ་གྱི་མཚན་ཉིད། དེ་གང་ཞིག།
སྤངས་པ་མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་རིགས་སུ་གནས་པ། རྣམ་དག་སྒོམ་
ལམ་གྱི་མཚན་ཉིད་ཟེར་བ་མི་འཐད་དེ། གང་ཟག་གི་བདག་མེད་རྟོགས་པའི་ཐེག་ཆེན་སྒོམ་
ལམ་དེ་དེ་གཉིས་གང་རུང་གང་ཞིག །མཚན་ཉིད་དེ་གཉིས་གང་རུང་ཡིན་ན། ཐེག་ཆེན་གྱི་
རྟོགས་རིགས་སུ་གནས་པས་ཁྱབ་པའི་ཕྱིར། ཁ་ཅིག །ཐ་སྙད་དཔྱོད་བྱེད་ཀྱི་རྟོགས་རིགས་
སུ་གནས་པའི་ཐེག་ཆེན་གྱི་ཟག་མེད་རྗེས་ལ་མངོན་རྟོགས། སྒྲུབ་པ་སྒོམ་ལམ་གྱི་མཚན་ཉིད་
དང་༑ མཐར་ཐུག་དཔྱོད་བྱེད་ཀྱི་རྟོགས་རིགས་སུ་གནས་པའི་དེ། ཅིག་ཤོས་ཀྱི་མཚན་ཉིད་
ཟེར་བ་མི་འཐད་དེ། ས་གཉིས་པའི་བར་ཆད་མེད་ལམ་དེ་སྒྲུབ་པ་སྒོམ་ལམ་ཡིན་པའི་ཕྱིར་ཏེ
གཟུགས་ལ་སོགས་པ་ཕྱིན་ཅི་མ་ལོག་པར་མཐོང་བ་ནི་ངོ་བོ་ཉིད་དོ། །ཞེས་གསུངས་པའི་ཕྱིར་
དང་༑ རྣམ་དག་སྒོམ་ལམ་དང་སྒྲུབ་པ་སྒོམ་ལམ་གཉིས་ཡིན་ཁྱབ་མཉམ་ཡིན་པའི་ཕྱིར།
ཁ་ཅིག །རང་ཡུལ་དུ་གྱུར་པའི་ཀུན་རྫོབ་བདེན་པའི་རྣམ་པ་ཤར་རང་ཡུལ་དུ་གྱུར་པའི་དོན་
དམ་བདེན་པའི་རྣམ་པ་མ་ཤར་བའི་ཐེག་ཆེན་གྱི་རྗེས་ལ་མངོན་རྟོགས། སྒྲུབ་པ་སྒོམ་ལམ་གྱི་
མཚན་ཉིད་དང༌དེ་ལས་ཟློག་པ་ཅིག་ཤོས་ཀྱི་མཚན་ཉིད་ཟེར་བ་ཡང་སྔ་མས་ཁེགས་སོ།།
གཞན་ཡང༌། སྤོང་བའི་སྒྲུབ་པ་དང་གཉེན་པོའི་སྒྲུབ་པ་གཉིས་འགལ་བར་ཐལ། སྒྲུབ་པ་
སྒོམ་ལམ་དང་རྣམ་དག་སྒོམ་ལམ་གཉིས་འགལ་བའི་ཕྱིར། འདོད་མི་ནུས་ཏེ། ཐེག་ཆེན་གྱི་
མཐོང་ལམ་བར་ཆད་མེད་ལམ་དེ་དེ་གཉིས་ཀ་ཡིན་པའི་ཕྱིར། ཁོ་ན་རེ། དེ་གཉིས་འགལ་
བར་ཐལ། དང་པོ་དེ་ཡིན་ན། རྗེས་ཐོབ་ཡེ་ཤེས་ཡིན་དགོས། གཉིས་པ་དེ་ཡིན་ན།

137
སྐབས་གཉིས་པའི་སྤྱི་དོན།
མཉམ་གཞག་ཡེ་ཤེས་ཡིན་དགོས་པའི་ཕྱིར། དང་པོ་གྲུབ་སྟེ། རྒྱུད་བླ་མ་ལས། རྣམ་པ་
ཀུན་གྱི་མཆོག་ལྡན་པ། ། སངས་རྒྱས་སྐུ་ནི་ངེས་ཐོབ་པ། །དེ་ནི་རྗེས་ལམ་ཐོབ་པ་ཡི།།
ཡེ་ཤེས་འབྲས་བུ་ཡིན་པར་འདོད། །ཅེས་དང༌། མདོ་སྡེའི་རྒྱན་ལས། ཐུབ་པས་གསུངས་
པའི་དམ་ཆོས་ལེགས་བཞག་པ། །རྩ་བ་ཆོས་ཀྱི་དབྱིངས་ལ་བློ་གྲོས་བཞག །དྲན་སྐུ་རྟོགས་
པ་ཙམ་རིག་རྟེན་པ་དག་མྱུར་དུ་ཡོན་ཏན་རྟོགས་པའི་ཕ་རོལ་འགྲོ །ཞེས་གསུངས་པའི་ཕྱིར
གཉིས་པ་གྲུབ་ཏེ། རྒྱུད་བླ་མར། ཆུ་མཚོ་སོགས་བཞིན་འདོད་ཆགས་སོགས། །གློ་བུར་
ཉོན་མོངས་དག་བ་ནི། །མདོར་ན་མི་རྟོག་ཡེ་ཤེས་ཀྱི། །ལས་ཀྱི་འབྲས་བུ་ཡིན་པར་འདོད།།
ཅེས་དང༌། མདོ་སྡེའི་རྒྱན་ལས། བློ་དང་ལྡན་པས་མི་རྟོག་ཡེ་ཤེས་ནི། །རྟག་ཏུ་ཀུན་ལས་
མཉམ་པར་སོང་བ་ཡི། །དེ་ལ་བརྟེན་པའི་ཉེས་པའི་ཚང་ཚིང་དག། དུག་སྨན་ཆེན་པོས་དུག་
བཞིན་སེལ་བར་མཛད། །ཅེས་གསུངས། ཞེས་ཟེར་ན་མ་ཁྱབ་སྟེ། ལུང་དང་པོ་གཉིས་ནི་
རྗེས་ཐོབ་ཀྱི་སྒྲུབ་པ་སྒོམ་ལམ་རྟོགས་པ་མཐར་ཐུག་གི་ལག་རྗེས་འཇོག་བྱེད་དང༌། ཕྱི་མ་
གཉིས་ནི་མཉམ་གཞག་གི་རྣམ་དག་སྒོམ་ལམ་སྤངས་པ་མཐར་ཐུག་གི་ལག་རྗེས་འཇོག་བྱེད་དུ་
བསྟན་པ་ཙམ་ཡིན་པའི་ཕྱིར། ཁོ་ན་རེ། དེ་གཉིས་འགལ་བར་ཐལ། གཙོ་བོར་རྟོགས་པ་
མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་རིགས་དང༌། གཙོ་བོར་སྤངས་པ་མཐར་ཐུག་
གི་ལག་རྗེས་འཇོག་བྱེད་ཀྱི་རྟོགས་རིགས་གཉིས་འགལ་བའི་ཕྱིར་ཏེ། དང་པོ་དེ་ཡིན་ན།
ཤེས་བྱ་ཇི་སྙེད་པ་ལ་དམིགས་པའི་རྟོགས་རིགས་ཡིན་དགོས། གཉིས་པ་དེ་ཡིན་ན། ཤེས་
བྱ་ཇི་ལྟ་བ་ལ་དམིགས་པའི་རྟོགས་རིགས་ཡིན་དགོས་པའི་ཕྱིར་ཟེར་ན། ས་གཉིས་པའི་བར་
ཆད་མེད་ལམ་ཆོས་ཅན། གཙོ་བོར་རྟོགས་པ་མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་
རིགས་སུ་མི་གནས་པར་ཐལ། གཙོ་བོར་ཅིག་ཤོས་སུ་གནས་པའི་ཕྱིར། ཁྱབ་བ་ཁས།
དེར་ཐལ། གཙོ་བོར་མི་གནས་པའི་མྱ་ངན་ལས་འདས་པ་ཐོབ་བྱེད་ཀྱི་རྟོགས་རིགས་སུ་
གནས་པའི་ཕྱིར་ཏེ། ཐེག་ཆེན་གྱི་རྟོགས་རིགས་སུ་གནས་པའི་མཁྱེན་པ་ཡིན་པའི་ཕྱིར།
རྩ་བར་འདོད་མི་ནུས་ཏེ། གཙོ་བོར་ཐམས་ཅད་མཁྱེན་པ་ཐོབ་བྱེད་ཀྱི་རྟོགས་རིགས་སུ་གནས་

138
རྗེ་བཙུན་ཆོས་ཀྱི་རྒྱལ་མཚན་གྱི་གསུང
པའི་ཕྱིར་ཏེ། ཐེག་ཆེན་གྱི་རྟོགས་རིགས་སུ་གནས་པའི་མཁྱེན་པ་ཡིན་པའི་ཕྱིར།
༼ སྒྲུབ་བ་དང་རྣམ་དག་སྒོམ་ལམ་གྱི་མཚན་ཉིད་དབྱེ་བ་སོགས་བཤད་པ།༽
དེས་ན་རང་ལུགས་ནི། ཟག་མེད་ཀྱི་ཐེག་ཆེན་གྱི་རྗེས་ལ་མངོན་རྟོགས་གང་ཞིག །རང་གི་
ཐོབ་བྱར་གྱུར་བའི་རྟོགས་པ་མཐར་ཐུག་གི་ལག་རྗེས་འཇོག་བྱེད་དེ། སྒྲུབ་བ་སྒོམ་ལམ་གྱི་
མཚན་ཉིད། དབྱེ་ན་ལྔར་ཡོད། དེ་གང་ཞིག །རང་གི་ཐོབ་བྱར་གྱུར་བའི་སྤངས་པ་མཐར་
ཐུག་གི་ལག་རྗེས་འཇོག་བྱེད་དེ། རྣམ་དག་སྒོམ་ལམ་གྱི་མཚན་ཉིད། དབྱེ་ན་དགུ་ཡོད།
དེ་གཉིས་དོན་གཅིག་སྟེ། ལེགས་བཤད་གསེར་འཕྲེང་ལས། དེས་ན་མཉམ་གཞག་ཟག་
མེད་གཅིག་ཉིད་ཡུལ་ཐོབ་ཚུལ་གྱི་སྒོ་ནས་ཐོབ་བྱ་འགྲུབ་པར་བྱེད་བ་དང༌། སྤང་བྱ་འཇོམས་
ཚུལ་གྱི་སྒོ་ནས་དྲི་མ་སེལ་བར་བྱེད་པ་གཉིས་ཀྱི་ལྡོག་ཆ་ནས་བསྟན་པས་འདི་གཉིས་དངོས་པོ་
ཐ་དད་པར་མི་བསམ་མོ། །ཞེས་གསུངས་པའི་ཕྱིར་དང༌དེས་ན་གཉིས་ཀ་ལ་ཡང་བར་
ཆད་མེད་ལམ་དང་རྣམ་གྲོལ་ལམ་གཉིས་ཡོད་དོ། །ཞེས་གསུངས་པའི་ཕྱིར། ས་མཚམས་
ས་དང་པོ་ནས་བཅུ་པའི་བར་དུ་ཡོད། ཟག་མེད་སྒོམ་ལམ་ཞེས་པའི་ཟག་མེད་དེ་སྒྲ་དོན་
འདྲེས་རུང་དུ་འཛིན་པའི་རྟོག་པ་དང་བྲལ་བའི་ཐེག་ཆེན་གྱི་སྒོམ་ལམ་ལ་བྱེད་པ་ཡིན་ཏེ། དེ་
དང་བཅས་པའི་ཐེག་ཆེན་གྱི་སྒོམ་ལམ་ལ་ཟག་བཅས་སྒོམ་ལམ་དུ་སྔར་བཤད་པ་ལྟར་ཡིན་པའི་
ཕྱིར༑ སྤྱིར་ཟག་བཅས་ལ་དུ་མ་ཡོད་དེ། མཛོད་ལས། ལམ་མ་གཏོགས་པའི་འདུས་བྱས་
རྣམས༑ ༑ཁྲག་བཅས་ཞེས་ལམ་བདེན་མ་ཡིན་པའི་འདུས་བྱས་ཐམས་ཅད་ལ་ཟག་བཅས་སུ་
བཤད་པ་དང༌། རྩ་བའི་འགྲེལ་པ་ཚིག་གསལ་ལས། མ་རིག་པའི་བག་ཆགས་གྱིས་བསླད་
པའི་ཤེས་པ་ལ་ཟག་བཅས་སུ་བཤད་པ་དང༌། ཀུན་བཏུས་ལས། ཟག་པ་དེའི་བདག་ཉིད་
དང༌། ཟག་པ་དང་འབྲེལ་བ་དང༌། ཟག་པས་བཅིངས་བ་དང༌། ཟག་པའི་རྗེས་སུ་འབྲེལ་བ་
དང༌། ཟག་པའི་རྗེས་སུ་མཐུན་པ་དང༌། ཟག་པའི་རྒྱུ་ལས་བྱུང་བའི་ཕྱིར་ཟག་པ་དང་བཅས་
པར་བལྟའོ། །ཞེས་ཟག་པའི་སྒོ་དྲུག་པོ་གང་རུང་དང་འབྲེལ་བ་ལ་ཟག་བཅས་སུ་འཇོག་པར་

139
སྐབས་གཉིས་པའི་སྤྱི་དོན།
བཤད་པ་དང༌མཛོད་འགྲེལ་ལས། དམིགས་པ་དང་མཚུངས་ལྡན་གང་རུང་གི་སྒོ་ནས་
ཟག་པ་རྒྱས་སུ་རུང་བ་ལ་ཟག་བཅས་སུ་བཤད་པ་དུ་མ་ཡོད་པའི་ཕྱིར།
༼ སོ་སོའི་དོན་ལ་སྒྲུབ་བ་སྒོམ་ལམ་བཤད་པ།༽
༈ གཉིས་པ་སོ་སོའི་དོན་བཤད་པ་ལ། སྒྲུབ་པ་སྒོམ་ལམ་བཤད་པ་དང༌། རྣམ་དག་སྒྲོམ་
ལམ་བཤད་པ་གཉིས་ལས། དང་པོ་ལ་མདོ་ལས་གསུངས་ཚུལ་དང་བསྟན་བཅོས་ཀྱི་འགྲེལ་
ཚུལ་གཉིས་ལས། དང་པོ་ནི། གོང་དུ་མི་དམིགས་པར་རྟོགས་པའི་ཤེར་ཕྱིན་གྱི་དགེ་བ་བསྔོ་
བ་དང་རྗེས་སུ་ཡི་རང་བར་གསུངས་པ་ལས་འཕྲོས་ནས། དེ་ནས་ཚེ་དང་ལྡན་པ་ཤཱ་རིའི་བུས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཤེར་ཕྱིན་ནི་སྣང་བར་
བགྱིད་པའོ། །བཅོམ་ལྡན་འདས་ཤེར་ཕྱིན་ནི་ཕྱག་བགྱི་བར་འོས་པ་སྟེ། བཅོམ་ལྡན་འདས་
ཤེར་ཕྱིན་ལ་བདག་ཕྱག་འཚལ་ལོ་ཞེས་སོགས་གསུངས། གཉིས་པ་ལ་མཚམས་སྦྱར་བ་
དང༌༑ རྩ་བ་དང༌། འགྲེལ་པ་གསུམ་ལས། དང་པོ་ནི། དང་པོར་བཤད་པའི་རིམ་པས་
ཡོན་ཏན་མངོན་པར་སྒྲུབ་པའི་མཚན་ཉིད་ཅན་གྱི་སྒྲུབ་པ་སྒོམ་ལམ་འཆད་དེ། ཐེག་ཆེན་གྱི་
ཟག་མེད་སྒོམ་ལམ་དེ་ལ་སྒྲུབ་པ་སྒོམ་ལམ་དང༌། རྣམ་དག་སྒོམ་ལམ་གཉིས་སུ་ཡོད་པ་དེའི་
ཕྱིར། ཞེས་མཚམས་སྦྱོར་བ་ལ། དེའི་ཕྱིར་དང་པོར་མངོན་པར་སྒྲུབ་པའི་མཚན་ཉིད་ཀྱི་
སྒོམ་པའི་ལམ་ཞེས་གསུངས། གཉིས་པ་ནི། མདོ་དེའི་དོན་འཆད་པའི་སྒོ་ནས་སྒྲུབ་པ་སྒོམ་
ལམ་ལྔ་འཆད་པ་ལ། དེ་ཡི་ངོ་བོ་ཉིད་མཆོག་ཉིད། །ཅེས་སོགས་གསུངས། གསུམ་པ་དེ་
ཉིད་ཚིག་དོན་གྱི་སྒོ་ནས་འཆད་པ་ལ། གཟུགས་ལ་སོགས་པ། ཞེས་སོགས་གསུངས།
མདོ་རྩ་འགྲེལ་འདི་དག་གི་དོན་བསྡུ་ན། གང་གིས་སྒྲུབ་པར་བྱེད་པའི་རང་བཞིན་དང༌
གང་བསྒྲུབ་པར་བྱ་བ་ལ་ལྟོས་པའི་ནུས་པ་གཉིས་ལས། དང་པོ་ལ་ཡང༌། ངོ་བོ་དབང་
བཙན་པར་བྱས་པ་སྒྲུབ་པ་སྒོམ་ལམ་དེའི་ངོ་བོ་ཉིད་དང༌། འབྲས་བུ་དབང་བཙན་པར་བྱས་པ་
སྒྲུབ་པ་སྒོམ་ལམ་གྱི་མཆོག་ཉིད་དང༌། བྱེད་ལས་དབང་བཙན་པར་བྱས་པ་སྒོམ་ལམ་དེ་ཡིས་

140
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཆོས་རྣམས་ཀུན་ལ་མངོན་པར་འདུ་མི་བྱེད་པ་དང་བསུམ་ལས། དང་པོ་དེ་སྟོན་པ་ལ། མདོ་
ལས༑ དེ་ནས་ཚེ་དང་ལྡན་པ་ཤཱ་རིའི་བུས། ཞེས་པ་ནས། བཅོམ་ལྡན་འདས་ཤེར་ཕྱིན་ནི་
དངོས་པོ་མ་མཆིས་པའི་ངོ་བོ་ཉིད་སྟོང་པ་ཉིད་ཆོས་ཐམས་ཅད་ངོ་བོ་ཉིད་ཀྱིས་ཡང་དག་པར་
སྟོན་པར་བགྱིད་པའོ །ཞེས་པའི་བར་གསུངས། དེའི་དོན་བཤད་པ་ལ། དེ་ཡི་ངོ་བོ་ཉིད།།
ཅེས་དང༌། གཟུགས་ལ་སོགས་པ་ཕྱིན་ཅི་མ་ལོག་པར་མཐོང་བ་ནི་ངོ་བོ་ཉིད་དོ། །ཞེས་
གསུངས༑ གཉིས་པ་དེ་སྟོན་པ་ལ། བཅོམ་ལྡན་འདས་ཤེར་ཕྱིན་ལ་ཇི་ལྟར་གནས་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་སྟོན་པ་ལ་ཇི་ལྟ་བ་དེ་བཞིན་དུ་ཤེར་ཕྱིན་ལ་
གནས་པར་བགྱིའོ། །ཞེས་པ་ནས། མི་མཉམ་པ་མེད་པ་ཞེས་བྱའོ། །མི་མཉམ་པ་དང་
མཉམ་པ་ཞེས་བྱའོ། །ཞེས་གསུངས། དེའི་དོན་འཆད་པ་ལ། མཆོག་ཉིད། ཅེས་དང༌།
གཞན་གྱིས་སངས་རྒྱས་ཉིད་མི་འཐོབ་པ་ནི་མཆོག་ཉིད་དོ། །ཞེས་གསུངས། གསུམ་པ་དེ་
སྟོན་པ་ལ། དེ་ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་
ཏོ༑ ༑བཅོམ་ལྡན་འདས་ཤེར་ཕྱིན་འདི་ཇི་ལྟར་མངོན་པར་བསྒྲུབ་པར་བགྱི། བཅོམ་ལྡན་
འདས་ཀྱིས་བཀའ་སྩལ་པ། ཤཱ་རིའི་བུ་གཟུགས་མངོན་པར་བསྒྲུབ་པ་མེད་པའི་ཕྱིར་ཤེར་ཕྱིན་
མངོན་པར་བསྒྲུབ་པར་བྱའོ། །ཞེས་པ་ནས། འཇིག་པ་མེད་པས་ཤེར་ཕྱིན་མངོན་པར་བསྒྲུབ་
པར་བྱའོ། །ཞེས་གསུངས། དེའི་དོན་འཆད་པ་ལ། ཀུན་ལ་མངོན་པར་འདུ་མི་བྱེད།།
ཅེས་དང༌། ཆོས་ཐམས་ཅད་ཀྱི་ཁྱད་པར་སྐྱེ་བ་མེད་པར་རྟོགས་པར་སྦྱོར་བ་ནི་ཀུན་ལ་མངོན་
པར་འདུ་མི་བྱེད་པའོ། །ཞེས་གསུངས། གཉིས་པ་གང་བསྒྲུབ་པར་བྱ་བ་ལ་ལྟོས་པའི་ནུས་
པ་ལ་གནས་སྐབས་ཀྱི་ཡོན་ཏན་དབང་བཙན་པར་བྱས་བ་ཆོས་ཐམས་ཅད་དམིགས་པ་མེད་པའི་
མངོན་པར་རྟོགས་པ་ལ་གཏོད་པར་བྱེད་པ་དང༌། མཐར་ཐུག་གི་ཡོན་ཏན་དབང་བཙན་པར་
བྱས་པ་དོན་ཆེན་པོ་ཉིད་དུ་བྱེད་པ་དང་གཉིས་ལས། དང་པོ་དེ་སྟོན་པ་ལ། ཤཱ་རིའི་བུས་
གསོལ་པ། བཅོམ་ལྡན་འདས་དེ་ལྟར་མངོན་པར་བསྒྲུབ་པའི་ཤེར་ཕྱིར་ཆོས་གང་ཞིག་གཏོད་
པར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་དེ་ལྟར་མངོན་པར་བསྒྲུབ་

141
སྐབས་གཉིས་པའི་སྤྱི་དོན
པའི་ཤེར་ཕྱིན་ནི་ཆོས་གང་ཡང་གཏོད་པར་མི་བྱེད་དོ། །ནམ་ཆོས་གང་ཡང་གཏོད་པར་མི་
བྱེད་པ་དེའི་ཚེ་ཤེར་ཕྱིན་གྱི་གྲངས་སུ་འགྲོའོ། །ཞེས་པ་ནས། རྣམ་མཁྱེན་གྱི་བར་ལ་ཡིད་
ཆེས་པ་མ་ཡིན་ནོ། །ཞེས་གསུངས། དེའི་དོན་འཆད་པ་ལ། ཆོས་རྣམས་དམིགས་སུ་མེད་
པར་ནི། གཏོད་པར་བྱེད་པ། ཞེས་གསུངས། དེའི་དོན་འཆད་པ་ལ། དེ་ལྟ་བུའི་ངོ་བོ་ཉིད་
ལ་སོགས་པ་དང་ལྡན་པའི་ལམ་ཆོས་རྣམས་མི་དམིགས་པ་ཉིད་དུ་རྣལ་འབྱོར་པའི་རྒྱུད་ལ་སྐྱེད་
པ་ནི་གཏོད་པར་བྱེད་བའོ། །ཞེས་གསུངས། གཉིས་པ་དེ་སྟོན་པ་ལ། རབ་འབྱོར་གྱིས་
གསོལ་པ། བཅོམ་ལྡན་འདས་འདི་ལྟ་སྟེ་ཤེར་ཕྱིན་འདི་ནི་ཕ་རོལ་ཏུ་ཕྱིན་པ་ཆེན་མོའོ།།
ཞེས་པ་ནས བཅོམ་ལྡན་འདས་རྣམ་གྲངས་དེས་ན་འདི་ལྟ་སྟེ་ཤེར་ཕྱིན་འདི་ནི་བྱང་ཆེན་
རྣམས་ཀྱི་ཕ་རོལ་ཏུ་ཕྱིན་པ་ཆེན་མོའོ། །ཞེས་པའི་བར་གསུངས། དེའི་དོན་འཆད་པ་ལ་དོན་
ཆེན་ཉིད། ཅེས་དང༌། དོན་ཆེན་པོ་སངས་རྒྱས་ཉིད་དུ་བྱེད་པའི་ཕྱིར་དོན་ཆེན་པོ་ཉིད་དོ།།
ཞེས་གསུངས། གཞུང་དོན་ནི། སྒྲུབ་པ་སྒོམ་ལམ་ཆོས་ཅན། ཁྱད་ཆོས་ལྔ་དང་ལྡན་ཏེ།
ངོ་བོའི་ཁྱད་པར། འབྲས་བུའི་ཁྱད་པར། བྱེད་ལས་དང་འབྲེལ་བའི་ཁྱད་པར། གནས་
སྐབས་ཀྱི་ཡོན་ཏན་དང་འབྲེལ་བའི་ཁྱད་པར། མཐར་ཐུག་གི་ཡོན་ཏན་དང་འབྲེལ་བའི་ཁྱད་
པར་རྣམས་དང་ལྡན་པའི་ཕྱིར། དེ་ཆོས་ཅན། ངོ་བོའི་ཁྱད་པར་དང་ལྡན་ཏེ གཟུགས་
སོགས་ཀྱི་ཆོས་ཐམས་ཅད་ལ་ཕྱིན་ཅི་མ་ལོག་པར་བདེན་པའི་སྤྲོས་པ་ཐམས་ཅད་དང་བྲལ་བར་
མངོན་སུམ་དུ་མཐོང་བའི་ཁྱད་པར་དང་ལྡན་པའི་ཕྱིར། དེ་ཆོས་ཅན། འབྲས་བུའི་ཁྱད་པར་
དང་ལྡན་ཏེ། ཁྱོད་ཀྱིས་མ་ཟིན་པར་སྦྱིན་སོགས་གཞན་ཟག་བཅས་ཀྱིས་སངས་རྒྱས་མི་འཐོབ་
པའི་ཕྱིར། དེ་ཆོས་ཅན། བྱེད་ལས་དང་འབྲེལ་བའི་ཁྱད་པར་དང་ལྡན་ཏེ། ཀུན་བྱང་གི་
ཆོས་ཐམས་ཅད་ཀྱི་ཁྱད་པར་ལ་སྐྱེ་འཇིག་དང་དམིགས་པ་དོན་དམ་པར་མེད་པར་རྟོགས་ནས་
སྦྱོར་བའམ་སྒྲུབ་པར་བྱེད་པའི་ཕྱིར། དེ་ཆོས་ཅན། གནས་སྐབས་ཀྱི་ཡོན་ཏན་དང་འབྲེལ་
བའི་ཁྱད་པར་དང་ལྡན་ཏེ། ཁྱད་ཆོས་སྔ་མ་གསུམ་པོ་དེ་དང་ལྡན་པའི་ཡོན་ཏན་གྱིས་ཆོས་
ཐམས་ཅད་ལ་མཚན་མར་མི་དམིགས་པ་ཉིད་དུ་རྣལ་འབྱོར་པ་སྒོམ་ལམ་པའི་རྒྱུད་ལ་སྐྱེད་པར་

142
རྗེ་བཙུན་ཆོས་ཀྱི་རྒྱལ་མཚན་གྱི་གསུང
བྱེད་པའི་ཕྱིར། དེ་ཆོས་ཅན། མཐར་ཐུག་གི་ཡོན་ཏན་དང་འབྲེལ་བའི་ཁྱད་པར་དང་ལྡན་ཏེ།
ཐོབ་བྱའི་དོན་དམ་འབྲས་བུ་ཆེན་པོ་སངས་རྒྱས་ཐོབ་པ་ཉིད་དུ་བྱེད་པའི་ཕྱིར།
༼ རྣམ་དག་སྒོམ་ལམ་ལ་གཉིས་ལས་རྣམ་དག་གི་རྒྱུ་བཤད་པ། ༽
༈ གཉིས་པ་རྣམ་དག་སྒོམ་ལམ་ལ། རྣམ་དག་གི་རྒྱུ་དང༌། རྣམ་དག་དངོས་གཉིས་ལས།
དང་པོ་ལ། མདོ་ལས་གསུངས་ཚུལ་དང༌། བསྟན་བཅོས་ཀྱིས་འགྲེལ་ཚུལ་གཉིས་ལས།
དང་པོ་ནི། དེ་ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།།
བྱང་ཆེན་གང་ཤེར་ཕྱིན་ཟབ་མོ་འདི་ལ་མོས་པར་འགྱུར་བ་དེ་གང་ནས་ཤི་འཕོས་ཏེ་འདིར་
མཆིས་པ་ལགས། ཇི་ཙམ་ནས་རྫོགས་བྱང་དུ་ཞུགས། ཇི་ཙམ་ནས་དེ་བཞིན་གཤེགས་པ་
རྣམས་ལ་བསྙེན་བཀུར། ཇི་ཙམ་ནས་ཕྱིན་དྲུག་ལ་སྤྱོད། ཅེས་སོགས་དྲིས་པའི་ལན་དུ་མདོ་
འདི་དག་གསུངས། གཉིས་པ་ལ། མཚམས་སྦྱར་བ། རྩ་བ། འགྲེལ་བ་གསུམ་ལས།
དང་པོ་ནི། སྒྲུབ་པ་སྒོམ་ལམ་གྱི་འོག་ཏུ་རྣམ་དག་སྒོམ་ལམ་འཆད་པའི་རྒྱུ་མཚན་ཡོད་དེ།
དོན་གྱི་རིམ་པའི་དབང་གིས་དེ་ལྟར་བཤད་པའི་ཕྱིར། འོ་ན་རྣམ་དག་སྒོམ་ལམ་གྱི་སྔོན་དུ་
དེའི་མཐུན་རྐྱེན་དང་འགལ་རྐྱེན་སོགས་བཤད་པའི་རྒྱུ་མཚན་གང་ཞེ་ན་དེའི་རྒྱུ་མཚན་ཡོད་དེ།
མཐུན་རྐྱེན་གང་ཞིག་ཡོངས་སུ་བཟུང་བ་དང༌། འགལ་རྐྱེན་གང་ཞིག་ཡོངས་སུ་བོར་བས་
འཐོབ་པར་འགྱུར་བའི་རྣམ་དག་སྒོམ་ལམ་འདིའི་སྐྱེ་བའི་རྒྱུ་དང་མི་སྐྱེ་བའི་རྒྱུ་གང་ཞིག་ཡིན་
སྙམ་པའི་ཐེ་ཚོམ་བསལ་བ་སྔོན་དུ་བཏང་བའི་སྒོ་ནས་དེ་བསྟན་པར་བྱ་བའི་ཆེད་ཡིན་པའི་ཕྱིར།
ཞེས་འཆད་པ་ལ། དེའི་འོག་ཏུ་གང་ཞིག་ཡོངས་སུ་བཟུང་བ་དང་བོར་བས་འཐོབ་པར་འགྱུར་
བ་འདིའི་སྐྱེ་བ་དང་མི་སྐྱེ་བའི་རྒྱུ་གང་ཞིག་ཡིན་སྙམ་པའི་ཐེ་ཚོམ་བསལ་བའི་སྒོ་ནས་གཉིས་པ་
ཤིན་ཏུ་རྣམ་པར་དག་པའི་མཚན་ཉིད། ཅེས་གསུངས། གཉིས་པ་ནི། མདོ་དེའི་དོན་འཆད་
པ་ལ། སངས་རྒྱས་བསྟེན་དང་སྦྱིན་སོགས་དང༌། ཞེས་སོགས་གསུངས། གསུམ་པ་དེ་
ཉིད་ཚིག་དོན་གྱི་སྒོ་ནས་འཆད་པ་ལ། སངས་རྒྱས་མཉེས་པར་བྱེད་པ་དང༌། ཞེས་སོགས་

143
= སྐབས་གཉིས་པའི་སྤྱི་དོན
གསུངས༑ མདོ་རྩ་འགྲེལ་འདི་དག་གི་དོན་བསྡུ་ན་སྐྱེ་བའི་རྒྱུ་དང༌། མི་སྐྱེ་བའི་རྒྱུ་གཉིས་
ལས༑ དང་པོ་ལ་ཡང༌། ཕྱིའི་རྐྱེན་སངས་རྒྱས་ལ་སོགས་པའི་དགེ་བའི་བཤེས་གཉེན་བསྟེན་
ཅིང་མཉེས་པར་བྱེད་པ། ནང་གི་རྐྱེན་སྦྱིན་སོགས་ཕར་ཕྱིན་ཉམས་སུ་ལེན་པ། ཞི་ལྷག་ཟུང་
འབྲེལ་གྱི་ཐབས་ལ་མཁས་པ་དང་གསུམ་ལས། དང་པོ་དེ་སྟོན་པ་ལ། ཤཱ་རིའི་བུ་བྱང་ཆེན་
དེ་ནི་ཕྱོགས་བཅུའི་འཇིག་རྟེན་གྱི་ཁམས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཚད་མེད་གྲངས་མེད་པ་བསྙེན་བཀུར་ནས་འདིར་འོང་ཞིང་འདིར་སྐྱེ་བ་
སྟེ༑ ཞེས་གསུངས། དེའི་དོན་འཆད་པ་ལ། སངས་རྒྱས་བསྟེན་དང༌ཞེས་དང༌།
སངས་རྒྱས་མཉེས་པར་བྱེད་པ་དང༌། ཞེས་གསུངས། གཉིས་པ་དེ་སྟོན་པ་ལ། ཤཱ་རིའི་བུ་
བྱང་ཆེན་བསྐལ་བ་བྱེ་བ་ཁྲག་ཁྲིག་བརྒྱ་སྟོང་ཚད་མེད་པ་ནས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་དང་ཡང་དག་པར་ལྡན་པར་འགྱུར་བ་སྟེ། སེམས་དང་པོ་བསྐྱེད་པ་ནས་
སྦྱིན་པའི་ཕར་ཕྱིན་ལ་སྦྱད། ཅེས་སོགས་གསུངས། དེའི་དོན་འཆད་པ་ལ། སྦྱིན་སོགས་
དང་༑ ཞེས་དང༌། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་རྫོགས་པར་བྱེད་པ་དང༌། ཞེས་
གསུངས༑ གསུམ་པ་དེ་སྟོན་པ་ལ། དེ་སྐད་ཅེས་བཀའ་སྩལ་བ་དང༌། ཚེ་དང་ལྡན་པ་རབ་
འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་གང་
ཤེར་ཕྱིན་ཟབ་མོ་འདི་ལ་བརྩོན་པར་བྱེད་པ་དེ་ཡུན་རིང་པོ་ཇི་སྲིད་གཅིག་ནས་སྤྱོད་པ་ལགས།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ནི་རྣམ་པར་ཕྱེ་ཞིང་ལུང་བསྟན་པར་བྱ་
བ་ཡིན་ཏེ། རབ་འབྱོར་བྱང་ཆེན་གང་སེམས་དང་པོ་བསྐྱེད་བ་ནས་ཉེ་བར་བཟུང་སྟེ་ཤེར་ཕྱིན་
ཟབ་མོ་འདི་ལ་དེ་མི་དམིགས་པའི་ཚུལ་གྱིས་བརྩོན་པར་བྱེད་པ་དང༌། ཞེས་སོགས་གསུངས།
དེའི་དོན་བཤད་པ་ལ། ཐབས་ལ་མཁས་པ་གང་ཡིན་པ། །འདི་ལ་མོས་བའི་རྒྱུ་དག་ཡིན།
ཞེས་དང༌། ཞི་གནས་ལ་མཁས་པ་ཞེས་བྱ་བ་ནི་སྐྱེ་བའི་རྒྱུ་དག་ཡིན་ནོ། ཞེས་གསུངས།
གཉིས་པ་ལ་ཡང༌། སྔོན་དགེ་བ་མ་བྱས་པས་བདུད་ཀྱིས་གནོད་པ་བྱས་པ་དང༌། ཆོས་ཟབ་
མོ་ལ་མ་མོས་པ་དང༌། བདེན་འཛིན་གྱིས་བཅིངས་པ་དང༌། མི་དགེ་བའི་བཤེས་གཉེན་གྱི་

144
རྗེ་བཙུན་ཆོས་ཀྱི་རྒྱལ་མཚན་གྱི་གསུང
དབང་དུ་སོང་བ་དང་བཞི་ལས། ཆོས་ཀྱིས་འཕོངས་བའི་རྒྱུའི་ལས་དེ་སྟོན་པ་ལ། རབ་
འབྱོར་གཞན་ཡང་ཐེག་པ་ཆེན་པོའི་རིགས་ཀྱི་བུའ མ་རིགས་ཀྱི་བུ་མོ་གང་གིས་སངས་རྒྱས་
བརྒྱ་ཕྲག་མང་པོ་དང་སངས་རྒྱས་སྟོང་ཕྲག་མང་པོ་དང༌། སངས་རྒྱས་བྱེ་བ་ཁྲག་ཁྲིག་སྟོང་
ཕྲག་མང་པོ་མཐོང་བར་འགྱུར་ཏེ། དེ་དག་གི་དྲུང་དུ་དམིགས་པའི་ཚུལ་གྱིས་སྦྱིན་པ་བྱིན་
པར་འགྱུར་བ་དང༌། ཞེས་སོགས་གསུངས་པ་ལ། རབ་འབྱོར་གྱིས་གསོལ་བ། བཅོམ་
ལྡན་འདས་སྐྱེས་བུ་གླེན་པ་གང་ཤེར་ཕྱིན་འདི་སླར་སྦོང་བར་འགྱུར་བ་རྣམ་པ་དུ་ཞིག་གིས་ཤེར་
ཕྱིན་ཟབ་མོ་འདི་སླར་སྤོང་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་
སྐྱེས་བུ་གླེན་པ་དེ་དག་རྣམ་པ་བཞིས་ཤེར་ཕྱིན་ཕྱིར་སྤོང་བར་འགྱུར། ཞེས་གསུངས་ནས།
མི་སྐྱེ་བའི་རྒྱུ་དང་པོ་དེ་སྟོན་པ་ལ། བཞི་གང་ཞེ་ན་འདི་ལྟ་སྟེ་སྐྱེས་བུ་གླེན་པ་དེ་དག་བདུད་
ཀྱིས་བྱིན་གྱིས་བརླབ་པར་འགྱུར་བ་དང༌། ཞེས་གསུངས། དེའི་དོན་བཤད་པ་ལ། ཆོས་
ཀྱིས་འཕོངས་པའི་རྒྱུ་དག་ནི། །བདུད་ཀྱི་ཐིབས་ཀྱིས་ནོན་བ་དང༌། །ཞེས་དང༌། བདུད་
ཀྱིས་གནོད་པ་བྱས་པ་དང༌། ཞེས་གསུངས། གཉིས་པ་དེ་སྟོན་པ་ལ། ཆོས་ཟབ་མོ་ལ་
མོས་པ་མེད་པར་འགྱུར་ཞིང་རབ་ཏུ་དད་པར་མི་འགྱུར་བ་དང༌། ཞེས་གསུངས། དེའི་དོན་
འཆད་པ་ལ། ཟབ་མོའི་ཆོས་ལ་མ་མོས་དང༌། ཞེས་དང༌། ཆོས་ཟབ་མོ་ལ་མ་མོས་པ་དང༌།
ཞེས་གསུངས། གསུམ་པ་དེ་སྟོན་པ་ལ། ཕུང་པོ་ལ་སོགས་པ་མངོན་པར་ཞེན་པར་འགྱུར་
བ་དང༌། ཞེས་གསུངས། དེའི་དོན་འཆད་པ་ལ། ཕུང་པོ་ལ་སོགས་མངོན་ཞེན་དང༌།
ཞེས་དང༌། དངོས་པོར་འཛིན་པ་དང༌། ཞེས་གསུངས། བཞི་པ་དེ་སྟོན་པ་ལ། སྡིག་པའི་
གྲོགས་པོའི་ལག་ཏུ་སོང་བས་ཞེ་སྡང་གི་སྤྱོད་པ་ཅན་བདག་བསྟོད་ཅིང་གཞན་སྨད་པར་འགྱུར་
བ་ཡིན་ཏེ། ཞེས་པ་ནས། སྡིག་པའི་གྲོགས་པོའི་ལག་ཏུ་ལྷུང་བ་བདུད་ཀྱི་དབང་དུ་གྱུར་བ་
ལེ་ལོ་ཅན་བརྩོན་འགྲུས་བཏང་བ་དྲན་པ་ཉམས་པ་ཤེས་བཞིན་དང་མི་ལྡན་པ་རྣམས་ཀྱིས་མོས་
པར་དཀའོ། །ཞེས་གསུངས། དེའི་དོན་འཆད་པ་ལ། སྡིག་པའི་གྲོབ།ས་པོས་ཡོངས་ཟིན་
པའོ༑ ༑ཞེས་དང༌། མི་དགེ་བའི་གྲོགས་པོ་དང་འགྲོགས་པ་ཞེས་བྱ་བ་ནི་མི་སྐྱེ་བའི་རྒྱུ་དག་

145
སྐབས་གཉིས་པའི་སྤྱི་དོན།
ཡིན་ནོ། །ཞེས་གསུངས། གཞུང་དོན་ནི། རྣམ་དག་སྒོམ་ལམ་གྱི་མཐུན་རྐྱེན་དེ་ལ་དུ་མར་
ཡོད་དེ། ཕྱིའི་རྐྱེན་སངས་རྒྱས་ལ་སོགས་པའི་དགེ་བའི་བཤེས་གཉེན་ལ་བསྟེན་པ། ནང་གི་
རྐྱེན་སྦྱིན་སོགས་ཉམས་སུ་ལེན་པ། ཞི་ལྷག་ཟུང་འབྲེལ་གྱི་ཐབས་ལ་མཁས་པ་རྣམས་སུ་ཡོད་
པའི་ཕྱིར། དེའི་འགལ་རྐྱེན་དེ་ལ་ཡང་དུ་མར་ཡོད་དེ། སྔོན་དགེ་བ་མ་བྱས་པས་བདུད་ཀྱིས་
གནོད་པ་བྱས་པ། ཆོས་ཟབ་མོ་ལ་མ་མོས་པ། ཕུང་པོ་སོགས་བདེན་གྲུབ་ཏུ་འཛིན་པ།
མི་དགེ་བའི་བཤེས་གཉེན་དང་སྡིག་གྲོགས་ཀྱི་དབང་དུ་སོང་བ་རྣམས་སུ་ཡོད་པའི་ཕྱིར། རང་
གི་འབྲས་བུར་གྱུར་པའི་རྣམ་དག་སྒོམ་ལམ་ཐོབ་བྱེད་ཀྱི་ཐབས་སུ་གྱུར་བའི་རྣམ་དཀར་གྱི་ཡོན་
ཏན་དེ། རྣམ་དག་སྒོམ་ལམ་གྱི་མཐུན་རྐྱེན་གྱི་མཚན་ཉིད། དབྱེ་ན་གསུམ་དུ་ཡོད། རྣམ་
དཀར་གྱི་རྣམ་དག་སྒོམ་ལམ་ཐོབ་པ་ལ་བར་དུ་གཅོད་པར་བྱེད་པས་རབ་ཏུ་ཕྱེ་བའི་རྐྱེན་དེ།
རྣམ་དག་སྒོམ་ལམ་གྱི་འགལ་རྐྱེན་གྱི་མཚན་ཉིད། དབྱེ་ན་བཞིར་ཡོད་དོ།།
༼རྣམ་དག་སྤྱིར་བསྟན་པ།༽
༈ གཉིས་པ་རྣམ་དག་དངོས་ལ། རྣམ་དག་སྤྱིར་བསྟན་པ་དང༌། བྱེ་བྲག་ཏུ་བཤད་པ་
གཉིས་ལས། དང་པོ་ལ། མདོ་ལས་གསུངས་ཚུལ་དང༌། བསྟན་བཅོས་ཀྱིས་འགྲེལ་ཚུལ་
གཉིས་ལས། དང་པོ་ནི། རབ་འབྱོར་གཞན་ཡང་གཟུགས་རྣམ་པར་དག་པ་གང་ཡིན་པ་དེ་
ནི་འབྲས་བུ་རྣམ་པར་དག་པ་ཉིད་དོ། །ཚོར་བ་དང༌། འདུ་ཤེས་དང༌། འདུ་བྱེད་རྣམས་
དང་༑ རྣམ་པར་ཤེས་པ་རྣམ་པར་དག་པ་གང་ཡིན་པ་དེ་ནི་འབྲས་བུ་རྣམ་པར་དག་པའོ།།
ཁམས་དང་སྐྱེ་མཆེད་དང་རྟེན་ཅིང་འབྲེལ་པར་འབྱུང་བ་རྣམ་པར་དག་པ་གང་ཡིན་པ་དེ་ནི་
འབྲས་བུ་རྣམ་པར་དག་པའོ། །ཞེས་པ་ནས། རྣམ་མཁྱེན་གྱི་བར་ལ་སྦྱར་ནས། རབ་
འབྱོར་གཞན་ཡང་གཟུགས་རྣམ་པར་དག་པ་གང་ཡིན་པ་དེ་ནི་འབྲས་བུ་རྣམ་པར་དག་པ་ཉིད་
དོ༑ ༑འབྲས་བུ་རྣམ་པར་དག་པ་གང་ཡིན་པ་དེ་ནི་ཤེར་ཕྱིན་རྣམ་པར་དག་པ། ཤེར་ཕྱིན་རྣམ་
པར་དག་པ་གང་ཡིན་པ་དེ་ནི་གཟུགས་རྣམ་པར་དག་པ་སྟེ། དེ་ལྟར་ན་གཟུགས་རྣམ་པར་

146
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
དག་པ་དང༌། འབྲས་བུ་རྣམ་པར་དག་པ་དང༌། ཤེར་ཕྱིན་རྣམ་པར་དག་པ་གང་ཡིན་པ་འདི་
ལ་གཉིས་སུ་མེད་ཅིང་གཉིས་སུ་བྱར་མེད་དེ་ཐ་མི་དད་ཅིང་མ་ཆད་པའོ། །ཞེས་པ་ནས།
འབྲས་བུ་རྣམ་པར་དག་པ་གང་ཡིན་པ་དེ་ནི་ཤེར་ཕྱིན་རྣམ་པར་དག་པ། ཤེར་ཕྱིན་རྣམ་པར་
དག་པ་དེ་ནི་རྣམ་མཁྱེན་རྣམ་པར་དག་པ་སྟེ། དེ་ལྟར་ན་རྣམ་མཁྱེན་རྣམ་པར་དག་པ་དང༌།།
འབྲས་བུ་རྣམ་པར་དག་པ་དང༌། །ཤེར་ཕྱིན་རྣམ་པར་དག་པ་གང་ཡིན་པ་འདི་ལ་གཉིས་སུ་
མེད་ཅིང་གཉིས་སུ་བྱར་མེད་དེ་ཐ་མི་དད་མ་ཆད་པའོ། །ཞེས་པའི་བར་གྱིས་བསྟན་ཏོ།།
གཉིས་པ་ལ། མཚམས་སྦྱར། རྩ་བ། འགྲེལ་བ་གསུམ་ལས། དང་པོ་ནི། དེ་ལྟར་རྣམ་
དག་སྒོམ་ལམ་འཐོབ་པའི་རྒྱུ་དང་མི་འཐོབ་པའི་རྒྱུ་བཤད་ནས། རྣམ་དག་སྒོམ་ལམ་དངོས་དེ་
གང་ཞེ་ན། སྐབས་སུ་བབ་པའི་རྣམ་དག་དངོས་དེ་སྤྱིར་བསྟན་པའི་སྒོ་ནས་འཆད་དོ་ཞེས་
མཚམས་སྦྱོར་བ་ལ། དེ་ལྟར་འཐོབ་པ་དང་མི་འཐོབ་བའི་རྒྱུ་དག་བཤད་ནས་སྐབས་སུ་བབ་
པའི་རྣམ་པར་དག་པ་སྤྱིར། ཞེས་གསུངས། གཉིས་པ་མདོ་དེའི་དོན་འཆད་པ་ལ། འབྲས་
བུ་དག་པ་གཟུགས་ལ་སོགས། ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་
སྒོ་ནས་འཆད་པ་ལ། འཕགས་པའི་གང་ཟག་གི་དགེ་སྦྱོང་གི་ཚུལ་གྱིས་འབྲས་བུ་གང་ཡིན་
པ་དེ མི་མཐུན་པའི་ཕྱོགས་ཐམས་ཅད་དང་བྲལ་བ་ཉིད་ཀྱི་རྣམ་པར་དག་པ་གང་ཡིན་པ་དེ་
ཉིད་གཟུགས་ལ་སོགས་པ་རྣམ་པར་དག་པ་ཡིན་ཏེ། འབྲས་བུ་དང་གཟུགས་ལ་སོགས་པ་
རྣམ་པར་དག་པ་ནི། གཟུགས་ལ་སོགས་པ་ལ་བདག་ཏུ་མངོན་པར་ཞེན་པ་ལ་སོགས་པ་དང་
བྲལ་བས་རབ་ཏུ་ཕྱེ་བ་ཉིད་ཀྱིས་གང་གི་ཕྱིར་དེ་དག་གི་རྣམ་པར་དག་པ་ཐ་མི་དད་ཅིང་གཅོད་དུ་
མེད་པ་ཉིད་དེ། རང་དང་སྤྱིའི་མཚན་ཉིད་ཐ་དད་པ་ཉིད་མ་ཡིན་པ་དེའི་ཕྱིར་དེ་ལྟར་རྣམ་པར་
དག་པར་བརྗོད་དོ། །ཞེས་གསུངས། འདིའི་སྐབས་སུ་མཐའ་དཔྱད་པ་ལ། ཆོས་ཅན་
དགག་གཞི་གསུམ་གྱི་ངོ་བོ་དང༌། བསྒྲུབ་བྱ་དག་པ་གསུམ་གཅིག་ཡིན་པ་དང༌། སྒྲུབ་བྱེད་
གཉིས་མེད་སོགས་བཞིར་ཕྱེ་བའི་དོན་བཤད་པའོ། །དང་པོ་ནི། དག་ལྡན་ལས། གང་གི་
དག་པ་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་པ་སྟེ་སྒོམ་པའི་ལམ་གྱི་ཞེས་བྱ་བའི་དོན་ཏོ།།

147
སྐབས་གཉིས་པའི་སྤྱི་དོན
ཞེས་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་དག་པ་ཉིད་ནི་དེའི་དམིགས་པ་དང༌།
དེའི་འབྲས་བུ་རྣམ་པར་དག་པ་ཡིན་ཏེ། ཤེར་ཕྱིན་སྒོམ་ལམ་དང༌། གཟུགས་སོགས་དེའི་
ཡུལ་དང༌། འབྲས་བུ་དེའི་འབྲས་བུ་ལ་བཤད། ཉི་སྣང་ལས། འཕགས་པའི་གང་ཟག་
གང་ཡིན་པའི་དགེ་སྦྱོང་གི་འབྲས་བུ་གང་ཡིན་པའི་འབྲས་བུ་དེ་ནི་ཞེས་བར་ཆད་མེད་ལམ་གྱི་
འབྲས་བུ་རྣམ་གྲོལ་ལམ་ལ་བཤད་ཅིང༌། སློབ་དཔོན་ཡང་དེ་དང་མཐུན་ལ། འོན་ཀྱང་
འབྲས་བུ་དང་ཤེར་ཕྱིན་གཉིས་གཅིག་ཏུ་འཆད་དེ། རྒྱན་སྣང་ལས། རྒྱུན་དུ་ཞུགས་པ་ལ་
སོགས་པའི་འབྲས་བུ་ཤེར་ཕྱིན་རྣམ་པར་དག་པ་ཡིན་ལ། ཞེས་གསུངས་པའི་ཕྱིར། གཉིས་
པ་ནི། །ཡུལ་ལ་ཞེན་པ་སྐྱེ་བ་དེ་སྲིད་དུ་མ་དག་པར་འཇོག་ལ་གང་གི་ཚེ་གཉེན་པོས་ཞེན་པ་
སྤངས་པ་དེའི་ཚེ་དགག་བྱའི་དྲི་མ་གཅིག་ལས་མེད་པས་ཡུལ་ཡུལ་ཅན་གཉིས་ཀའང་དྲི་མ་དེ་
མི་སྐྱེ་བའི་དག་པ་ཡིན་མིན་དུ་ཁྱད་པར་མེད་པ་ཡིན་ཏེ། དེ་ལྟར་འཕགས་སེང་གཉིས་ཀས་
བཞེད་པའི་ཕྱིར། གསུམ་པ་ནི། གཉིས་སུ་མེད་པ་ནི་གཟུང་འཛིན་གཉིས་སུ་མེད་པ་དང༌
གཉིས་སུ་བྱར་མེད་པ་ནི་ལྡེམ་པོར་དགོངས་པས་གཉིས་སུ་བྱར་མི་ནུས་བ་སྟེ་བློས་ཀྱང་གཟུང་
འཛིན་གཉིས་སུ་བྱར་མི་ནུས་ཞེས་པའོ། །དབྱེར་མེད་པའམ་ཐ་མི་དད་པ་ནི་རང་བཞིན་མི་འདྲ་
བ་དུ་མ་མེད་པའོ། །གཅད་དུ་མེད་པ་ནི་ཡན་ལག་གམ་ཆ་ཤས་དུ་མ་མེད་པའོ། །འདི་དག་ནི་
ལེགས་བཤད་གསེར་གྱི་ཕྲེང་བའི་བཞེད་པ་བཀོད་པའོ། །དེས་ན་དོན་བསྡུ་ན། རྣམ་མཁྱེན་
ཆོས་ཅན། ཁྱོད་རང་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མས་རྣམ་པར་དག་པ་ན། ཁྱོད་ཀྱི་
ཡུལ་གཟུགས་སོགས་ཀྱང་ཁྱོད་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མས་རྣམ་པར་དག་པ་ཡིན་
ཏེ༑ ཁྱོད་དེས་རྣམ་པར་དག་པའི་དག་པ་དེ་དང༌། ཁྱོད་ཀྱི་ཡུལ་གཟུགས་སོགས་དེས་རྣམ་
པར་དག་པའི་དག་པ་གཉིས་པོ་དེ་ངོ་བོ་ཐ་མི་དད་ཅིང་རིགས་གཅིག་པའི་ཕྱིར། ཁོ་ན་རེ།
རྣམ་མཁྱེན་རྒྱུད་ལྡན་གྱི་གང་ཟག་གི་རྒྱུད་ལ་སྒྲིབ་པ་མེད་པར་ཐལ། སྦྱོར་བ་འཐད་པའི་ཕྱིར།
འདོད་ན། རྣམ་མཁྱེན་རྒྱུད་ལྡན་གྱི་གང་ཟག་དེ་སངས་རྒྱས་འཕགས་པ་ཡིན་པར་ཐལ།
འདོད་པའི་ཕྱིར། འདོད་ན། དེ་ཡིན་ན་སངས་རྒྱས་འཕགས་པ་ཡིན་དགོས་པར་ཐལ།

148
རྗེ་བཙུན་ཆོས་ཀྱི་རྒྱལ་མཚན་གྱི་གསུང
འདོད་པའི་ཕྱིར། འདོད་ན། གང་ཟག་ཆོས་ཅན། དེར་ཐལ། དེའི་ཕྱིར། ཟེར་ན་རྟགས་
མ་གྲུབ་བོ། །གཞན་ཡང༌། རྣམ་མཁྱེན་སངས་རྒྱས་འཕགས་པའི་རྒྱུད་ཀྱི་དྲི་མས་དག་པ་དེ་
གློ་བུར་རྣམ་དག་ཏུ་ཐལ། སྦྱོར་བ་འཐད་པའི་ཕྱིར་ཟེར་ན་མ་ཁྱབ། འདོད་ན། སངས་རྒྱས་
འཕགས་པའི་རྒྱུད་ལ་དྲི་མ་ཡོད་པར་ཐལ་ལོ། །སྐབས་འདིར་ཊཱི ཀའི་རྗེས་འབྲང་ཁ་ཅིག།
ས་བརྒྱད་པའི་རྣམ་གྲོལ་ལམ་ཆོས་ཅན། ཁྱོད་རང་གི་ངོས་》སྐལ་གྱི་དྲི་མས་དག་པ་ན་ཁྱོད་ཀྱི་
ཡུལ་གཟུགས་སོགས་དེ་ཡང་རང་གི་ངོས་སྐལ་གྱི་དྲི་མས་དག་པ་ཡིན་ཏེ་ཁྱོད་དེ་ལྟར་དག་
པའི་དག་པ་དང་ཁྱོད་ཀྱི་ཡུལ་དེ་དེས་དག་པའི་དག་པ་གཉིས་དག་བྱ་གཅིག་གིས་དབེན་པའི་
དག་པ་རིགས་མཚུངས་ཡིན་པའི་ཕྱིར། དེ་དེས་དག་པ་ན་དེའི་ཡུལ་དེ་ཡང་དེས་དག་པ་ཡིན་
ཏེ༑ དེ་གཉིས་ཀ་དེའི་ངོས་སྐལ་གྱི་དྲི་མས་དག་པའི་ཕྱིར་ཏེ། དེ་གཉིས་ཀ་དེའི་ངོས་སྐལ་གྱི་
དྲི་མ་དང་བྲལ་བའི་ཕྱིར་ཏེ དེ་གཉིས་ཀ་གང་ཟག་གི་བདག་དང་བྲལ་བ་གང་ཞིག །དེ་དང་
དེ་གཉིས་མེད་མཚུངས་ཡིན་པའི་ཕྱིར་ཏེ་། དེ་འདྲའི་དྲི་མ་མེད་པའི་ཕྱིར་ཞེས་ཟེར་ཞིང༌།
ས་བརྒྱད་པའི་རྣམ་གྲོལ་ལམ་དེ་རང་གི་ངོས་སྐལ་གྱི་དྲི་མས་དག་པ་ཡིན་ཏེ། དེའི་ངོས་སྐལ་
གྱི་དྲི་མ་མེད་པའི་ཕྱིར་ཞེས་ཟེར་ན། རེ་ཞིག་ས་བརྒྱད་པའི་རྣམ་གྲོལ་ལམ་དེས་ཁྱོད་
སྤངས་པར་ཐལ། ཁྱོད་སྒྲིབ་པ་གང་ཞིག ། ས་བརྒྱད་པའི་རྣམ་གྲོལ་ལམ་དེ་ཁྱོད་ཀྱིས་དག་
པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ས་བརྒྱད་པའི་རྣམ་གྲོལ་ལམ་དེ་
ཤེས་སྒྲིབ་ཀྱིས་མ་དག་པའི་ཕྱིར། འདོད་ན་སོང༌། རང་གི་ངོས་སྐལ་གྱི་སྒྲིབ་པ་ཆོས་ཅན།
དེར་ཐལ། དེའི་ཕྱིར། དང་པོ་གྲུབ་སྟེ། དེ་ཡོད་པའི་ཕྱིར་ཏེ། དེ་སྤོང་དགོས་ཀྱི་གང་ཟག་
ཡོད་པའི་ཕྱིར། འདོད་ན། དེ་ཆོས་ཅན། རྒྱུན་མཐའི་བར་ཆད་མེད་ལམ་དེ་ཁྱོད་ཀྱི་དངོས་
གཉེན་མ་ཡིན་པར་ཐལ། འདོད་པའི་ཕྱིར། འདོད་ན་ཤེས་བྱ་ཆོས་ཅན། དེ་དེར་ཐལ།
ཤེས་བྱ་དང་གཅིག་གང་ཞིག །དེའི་དངོས་གཉེན་བར་ཆད་མེད་ལམ་གཅིག་ཡོད་པའི་ཕྱིར།
ཁོ་ན་རེ། ས་བརྒྱད་པའི་རྣམ་གྲོལ་ལམ་ཆོས་ཅན། ཁྱོད་རང་གི་ངོས་སྐལ་གྱི་དྲི་མས་དག་
པར་ཐལ། ཁྱོད་ཀྱི་ངོས་སྐལ་གྱི་དྲི་མ་མེད་པ་གང་ཞིག །ཁྱོད་བདེན་གྲུབ་ཀྱིས་དག་པའི་

149
7 སྐབས་གཉིས་པའི་སྤྱི་དོན།
ཕྱིར༑ འདོད་ན། དངོས་འགལ་ཟེར་ན། མི་འགྲོ་སྟེ། གོང་དུ་དེ་རང་གི་ངོས་སྐལ་གྱི་དྲི་
མས་མ་དག་པར་ཁས་བླངས འདིར་དེ་ཁོ་རང་གི་ངོལ་སྐལ་གྱི་དྲི་མས་དག་པར་ཁས་
བླངས་པའི་ཕྱིར། ཁ་ཅིག །འབྲས་བུ་རྣམ་གྲོལ་ལམ་ཆོས་ཅན། ཁྱོད་དྲི་མས་རྣམ་པ་དག་
པ་ན། ཁྱོད་ཀྱི་ཡུལ་གཟུགས་སོགས་ཀྱང་དྲི་མས་རྣམ་པར་དག་པ་ཡིན་ཏེ ཁྱོད་དྲི་མས་
དག་པའི་དག་པ་དེ་དང༌། ཁྱོད་ཀྱི་ཡུལ་གཟུགས་སོགས་དྲི་མས་དག་པའི་དག་པ་དེ་གཉིས་
རང་མཚན་ལ་རྫས་ཐ་དད་པ་མ་ཡིན་ཞིང་སྤྱི་མཚན་ལ་ལྡོག་པ་སོ་སོར་གཅད་དུ་མེད་པའི་ཕྱིར་
ཞེས་ཟེར་ན། རྣམ་མཁྱེན་དྲི་མས་དག་པ་ན་དེའི་ཡུལ་་གཟུགས་སོགས་ཀྱང་དྲི་མས་དག་པར་
ཐལ༑ སྦྱོར་བ་དེའི་ཕྱིར། འདོད་ན༌། རྣམ་མཁྱེན་དྲི་མས་དག་པ་ན་དེའི་ཡུལ་སོ་སྐྱེ་ཡང་དྲི་
མས་དག་པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་འབད་མེད་དུ་
གྲོལ་བར་ཐལ་ལོ། །རོང་ཊཱི་ཀ་པ་ན་རེ། འབྲས་བུ་རྣམ་གྲོལ་ལམ་ཆོས་ཅན། ཁྱོད་རང་རྒྱུ་
བར་ཆད་མེད་ལམ་གྱིས་བསལ་བའི་དྲི་མས་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་
དེས་དག་པ་ཡིན་ཏེ། ཁྱོད་དེས་དག་པའི་དག་པ་དེ་དང༌། ཁྱོད་ཀྱི་ཡུལ་གཟུགས་སོགས་
དེས་དག་པའི་དག་པ་གཉིས་རང་མཚན་ལ་རྫས་ཐ་དད་མ་ཡིན་ཞིང་སྤྱི་མཚན་ལ་ལྡོག་པ་སོ་
སོར་གཅད་དུ་མེད་པའི་ཕྱིར། ཞེས་ཟེར་བ་མི་འཐད་དེ། རྣམ་མཁྱེན་རྒྱུན་མཐའི་བར་ཆད་
མེད་ལམ་གྱིས་བསལ་བའི་དྲི་མས་དག་པ་ན། དེའི་ཡུལ་གཟུགས་སོགས་དེས་དག་པར་ཐལ་
བ་སྔར་བཞིན་ནོ། །གཞན་ཡང༌དག་པ་དེ་གཉིས་ཀྱི་ལྡོག་པ་སོ་སོར་གཅད་དུ་ཡོད་པར་
ཐལ༑ དེ་གཉིས་ཀྱི་ལྡོག་པ་སོ་སོར་ཚད་མས་གཅད་དུ་ཡོད་པའི་ཕྱིར་ཏེ། དེ་གཉིས་ཀྱི་ལྡོག་
པ་ཡོད་པའི་ཕྱིར་ཏེ། དེ་གཉིས་ཡོད་པའི་ཕྱིར་ཏེ། སྦྱོར་བ་འཐད་པའི་ཕྱིར། ཁ་ཅིག།
ས་གསུམ་པའི་རྣམ་གྲོལ་ལམ་ཆོས་ཅན། ཁྱོད་རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་
མས་དག་པ་ན་ཁྱོད་ལ་གང་ཟག་གི་གཟུགས་ཀྱི་ཕུང་པོ་དེ་ཡང་དེས་དག་པ་ཡིན་ཏེ། ཞེས་
སོགས་སྔར་བཞིན་ཟེར་ན། འབྲས་བུ་དག་པ་གཟུགས་ལ་སོགས། །ཞེས་པའི་གཟུགས་དེ་
གང་ཟག་གི་གཟུགས་ཕུང་ལ་བྱེད་རིགས་པར་ཐལ། སྦྱོར་བ་འཐད་པའི་ཕྱིར། འདོད་ན།

150
རྗེ་བཙུན་ཆོས་ཀྱི་རྒྱལ་མཚན་གྱི་གསུང
འབྲས་བུ་རྣམ་པར་དག་པ་གང་ཡིན་པ་དེ་གཟུགས་རྣམ་པར་དག་པ་ཞེས་པའི་གཟུགས་དེ་ཡང་
དེ་ལ་བྱེད་རིགས་པར་ཐལ། འདོད་པའི་ཕྱིར། འདོད་ན། ཕྱི་སྣོད་ཀྱི་འཇིག་རྟེན་དེ་གཟུགས་
ནས་རྣམ་མཁྱེན་གྱི་བར་གྱི་ཆོས་རྣམས་ཀྱི་ནང་དུ་མ་འདུས་པར་ཐལ་ལོ། །གཞན་ཡང་རྣམ་
གྲོལ་ལམ་ཡིན་ན། རང་རྒྱུ་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་སྤངས་པས་ཁྱབ་པར་
ཐལ༑ སྦྱོར་བ་དེའི་ཕྱིར། འདོད་ན། ཉན་ཐོས་ཀྱི་སྒོམ་ལམ་རྣམ་གྲོལ་ལམ་ཆོས་ཅན།
དེར་ཐལ། དེའི་ཕྱིར། འདོད་མི་ནུས་ཏེ། དེའི་རྒྱུར་གྱུར་པའི་རྒྱུན་མཐའི་བར་ཆད་མེད་
ལམ་ཡོད་པའི་ཕྱིར་ཏེ། དེར་གྱུར་པའི་རྣམ་མཁྱེན་ཡོད་པའི་ཕྱིར། འབྲས་བུ་རྣམ་གྲོལ་ལམ་
ཆོས་ཅན། ཁྱོད་དྲི་མ་བདེན་གྲུབ་ཀྱིས་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་དེས་
རྣམ་པར་དག་པ་ཡིན་ཏེ། ཁྱོད་དང་ཁྱོད་ཀྱི་ཡུལ་གཟུགས་སོགས་གཉིས་དྲི་མ་བདེན་གྲུབ་
ཀྱིས་དག་མ་དག་གི་ཁྱད་པར་དོན་སྟེང་ནས་ཡོད་པ་མ་ཡིན་ཞིང༌། དེ་འདྲའི་ཁྱད་པར་ཚད་
མས་ཀྱང་དཔྱད་དུ་མེད་པའི་ཕྱིར། དེས་ན་འདིའི་དག་པ་རང་བཞིན་རྣམ་དག་ལ་བྱེད་
གསུངས༑ རེ་ཞིག། གཞུང་འདིས་གློ་བུར་རྣམ་དག་བསྟན་བྱའི་གཙོ་བོར་བྱས་ནས་མ་བསྟན་
པར་ཐལ། སྦྱོར་བ་དེ་གཞུང་འདིའི་བསྟན་དོན་ཡོངས་རྫོགས་ཀྱི་སྦྱོར་བ་ཡིན་པའི་ཕྱིར།
འདོད་ན། གཟུགས་ལ་སོགས་པ་བདག་ཏུ་མངོན་པར་ཞེན་པ་ལ་སོགས་པ་དང་བྲལ་བས་
རབ་ཏུ་ཕྱེ་བ་ཉིད་ཀྱིས། ཞེས་གསུངས་པ་མི་འཐད་པར་ཐལ་ལོ། །གཞན་ཡང༌། ཉོན་
མོངས་ཤེས་བྱ་ལམ་གསུམ་གྱི། །ཞེས་སོགས་ཀྱི་སྐབས་ཀྱི་དག་པ་དེ་ཡང་རང་བཞིན་རྣམ་
དག་ལ་བྱེད་རིགས་པར་ཐལ། འབྲས་བུ་དག་པ་གཟུགས་ལ་སོགས། །ཞེས་སོགས་ཀྱི་
སྐབས་ཀྱི་དེ་དེ་ལ་བྱེད་རིགས་པའི་ཕྱིར། འདོད་ན། ཉོན་སྒྲིབ་སྤངས་པའི་སྤངས་པ་དེ་དེའི་
སྐབས་ནས་བསྟན་པའི་དག་པ་མ་ཡིན་པར་ཐལ་ལོ། །ཁོ་ན་རེ། དེ་དེར་ཐལ། འབྲས་བུ་
རྣམ་པར་དག་པ་གང་ཡིན་པ་དེ་ནི་གཟུགས་རྣམ་པར་དག་པ། ཞེས་པའི་སྐབས་ཀྱི་དག་པ་དེ་
དེ་ལ་བྱེད་རིགས་པའི་ཕྱིར་ཟེར་ན་མ་ཁྱབ། དེར་ཐལ། མདོ་དེས་སྟོང་ཉིད་དངོས་ཀྱི་བསྟན་
བྱའི་གཙོ་བོར་བྱས་ནས་བསྟན་པའི་ཕྱིར། ཁ་ཅིག། གཞུང་འདིས་རང་བཞིན་རྣམ་དག་དང་

151
7 སྐབས་གཉིས་པའི་སྤྱི་དོན།
གློ་བུར་རྣམ་དག་གཉིས་ཀ་བསྟན་ཏེ། དག་ལྡན་ལས། ཤེར་ཕྱིན་རྣམ་པར་དག་པ་ནི་དེའི་
དམིགས་པ་དང་དེའི་འབྲས་བུ་རྣམ་པར་དག་པ་གང་ཡིན་པ་སྟེ། ཞེས་གསུངས་པའི་ཕྱིར།
ཞེས་ཟེར་བ་མི་འཐད་དེ། སློབ་དཔོན་གྱིས་འགྲེལ་པར་རང་བཞིན་རྣམ་དག་ལ་སྦྱར་བའི་
བཤད་པ་མ་བྱུང་བའི་ཕྱིར་རོ། །
༼ རྣམ་དག་བྱེ་བྲག་ཏུ་བཤད་པ། ༽
༈ གཉིས་པ་བྱེ་བྲག་ཏུ་བཤད་པ་ལ། ལམ་གྱི་དབྱེ་བ་དངོས་དང༌། མཐར་ཐུག་གི་ལམ་གྱི་
ཁྱད་པར་རོ། །དང་པོ་ལ། མདོ་ལས་གསུངས་ཚུལ་དང༌། བསྟན་བཅོས་ཀྱིས་འགྲེལ་ཚུལ་
གཉིས་ལས། དང་པོ་ནི། རབ་འབྱོར་གཞན་ཡང་བདག་རྣམ་པར་དག་པ་གང་ཡིན་པ་དེ་ནི་
གཟུགས་རྣམ་པར་དག་པ། ཞེས་སོགས་གསུངས། གཉིས་པ་ལ། མཚམས་སྦྱར་བ།
རྩ་བ། འགྲེལ་པ་གསུམ་ལས། དང་པོ་ནི། གོང་དུ་བཤད་པ་དེ་ལྟར་རྣམ་པར་དག་པ་སོ་
སོར་མ་ཕྱེ་བར་སྤྱིར་བསྟན་ནས་ད་ནི་སོ་སོར་ཕྱེ་སྟེ་འཆད་དོ། །ཞེས་མཚམས་སྦྱོར་བ་ལ།
རྣམ་པར་དག་པ་སྤྱིར་བརྗོད་ནས་ཁྱད་པར་དུ། ཞེས་གསུངས། གཉིས་པ་མདོ་དེའི་དོན་
བཤད་པ་ལ། ཉོན་མོངས་ཤེས་བྱ་ལམ་གསུམ་གྱི། །ཞེས་སོགས་གསུངས། །གསུམ་པ་དེ་
ཉིད་ཚིག་དོན་གྱི་སྒོ་ནས་འཆད་པ་ལ། འདོད་ཆགས་ལ་སོགས་པའི་ཉོན་མོངས་པ་དང༌།
ཞེས་སོགས་གསུངས། མདོ་རྩ་འགྲེལ་འདི་དག་གི་དོན་ལ་ཡང༌། ཉན་ཐོས་ཀྱི་རྣམ་དག་
དང་༑ རང་རྒྱལ་གྱི་རྣམ་དག་དང༌། བྱང་སེམས་ཀྱི་རྣམ་དག་དང༌། སངས་རྒྱས་ཀྱི་རྣམ་
དག་ཤིན་ཏུ་བ་དང༌། བཞི་ལས། དང་པོ་ནི། རབ་འབྱོར་གཞན་ཡང་བདག་རྣམ་པར་དག་
པ་གང་ཡིན་པ་དེ་ནི་གཟུགས་རྣམ་པར་དག་པ། ཞེས་པ་ནས། དེ་ལྟར་ན་འདོད་ཆགས་དང་
ཞེ་སྡང་དང་གཏི་མུག་ཡོངས་སུ་དག་པ་དང༌། གཟུགས་ནས་རྣམ་མཁྱེན་གྱི་བར་དུ་ཡོངས་སུ་
དག་པ་གང་ཡིན་པ་འདི་ལ་གཉིས་སུ་མེད་དེ། གཉིས་སུ་བྱར་མེད་དེ་ཐ་མི་དད་ཅིང་མ་ཆད་
པའོ༑ ༑ཞེས་པའི་བར་གྱིས་བསྟན། གཉིས་པ་དེ་སྟོན་པ་ལ། རབ་འབྱོར་གཞན་ཡང་

152
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
གཟུགས་རྣམ་པར་དག་པ་གང་ཡིན་པ་དེ་ནི་འབྲས་བུ་རྣམ་པར་དག་པ། འབྲས་བུ་རྣམ་པར་
དག་པ་གང་ཡིན་པ་དེ་ནི་ཤེར་ཕྱིན་རྣམ་པར་དག་པ། ཞེས་པ་ནས། དེ་ལྟར་ན་རྒ་ཤི་དང་མྱ་
ངན་དང་སྨྲེ་སྔགས་འདོན་པ་དང་སྡུག་བསྔལ་བ་དང་ཡིད་མི་བདེ་བ་དང་འཁྲུག་བ་རྣམ་པར་
དག་པ་དང་རྣམ་མཁྱེན་རྣམ་པར་དག་པ་འདི་ལ་གཉིས་སུ་མེད་ཅིང་གཉིས་སུ་བྱར་མེད་དེ་ཐ་མི་
དད་ཅིང་མ་ཆད་པའོ། །ཞེས་པའི་བར་གསུངས། གསུམ་པ་དེ་སྟོན་པ་ལ། རབ་འབྱོར་
གཞན་ཡང་ཤེར་ཕྱིན་རྣམ་པར་དག་པས་བསམ་གཏན་གྱི་ཕ་རོལ་ཏུ་ཕྱིན་པ་རྣམ་པར་དག་པ།
ཞེས་པ་ནས། དེ་ལྟར་ན་སངས་རྒྱས་ཀྱི་ཆོས་མ་འདྲེས་པ་རྣམ་པར་དག་པ་དང༌། རྣམ་
མཁྱེན་རྣམ་པར་དག་པ་འདི་ལ་གཉིས་སུ་མེད་ཅིང་གཉིས་སུ་བྱར་མེད་དེ་ཐ་མི་དད་ཅིང་མ་ཆད་
པའོ༑ ༑ཞེས་པའི་བར་གསུངས མདོ་དེ་དག་གི་དོན་འཆད་པ་ལ ཉོན་མོངས་ཤེས་བྱ་
ལམ་གསུམ་གྱིས། །ཉམས་ཕྱིར་སློབ་མ་བསེ་རུ་དང༌། །རྒྱལ་སྲས་རྣམས་ཀྱི་དག་པ་སྟེ།།
སངས་རྒྱས་རྣམ་ཀུན་ཤིན་ཏུ་བ། །ཞེས་དང༌། འདོད་ཆགས་ལ་སོགས་པའི་ཉོན་མོངས་པ་
དང༌༑ དེ་དང་ཤེས་བྱའི་སྒྲིབ་པའི་ཕྱོགས་གཅིག་པོ་གཟུང་བའི་དོན་གྱི་རྣམ་པར་རྟོག་པ་དང༌།
ཐེག་པ་གསུམ་གྱི་ལམ་གྱི་སྒྲིབ་པ་གསུམ་སྤངས་བའི་ཕྱིར་གོ་རིམ་བཞིན་དུ་ཉན་ཐོས་དང་རང་
སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་དག་པ་ཡིན་ནོ། །ཉོན་མོངས་པ་དང་ཤེས་
བྱའི་སྒྲིབ་པ་བག་ཆགས་དང་བཅས་པ་རྣམ་པ་ཐམས་ཅད་དུ་སྤངས་པའི་ཕྱིར་ཤིན་ཏུ་རྣམ་པར་
དག་པ་ཆོས་ཀྱི་དབྱིངས་ལས་བྱུང་བ་ཉིད་ནི་བླ་ན་མེད་པའི་སངས་རྒྱས་ཀྱི་ཡིན་པར་འདོད་དོ།།
ཞེས་གསུངས། གཞུང་དོན་ནི། ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན།
ཉན་ཐོས་ཀྱི་རྣམ་དག་ཡིན་ཏེ། ཉོན་སྒྲིབ་སྤངས་པའི་ཉན་ཐོས་ཀྱི་བྲལ་བ་ཡིན་པའི་ཕྱིར།
རང་རྒྱལ་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། རང་རྒྱལ་གྱི་རྣམ་དག་ཡིན་ཏེ།
གཟུགས་ཕྱི་རོལ་དོན་དུ་འཛིན་པའི་རྟོགས་པ་སྤངས་པའི་རང་རྒྱལ་གྱི་བྲལ་བ་ཡིན་པའི་ཕྱིར།
བྱང་སེམས་སྒོམ་ལམ་པའི་རྒྱུད་ཀྱི་འགོག་བདེན་ཆོས་ཅན། བྱང་སེམས་ཀྱི་རྣམ་དག་ཡིན་ཏེ
ཐེག་པ་གསུམ་གྱི་ལམ་གྱི་སྤང་བྱ་ཅི་རིགས་པ་སྤངས་པའི་བྱང་སེམས་ཀྱི་བྲལ་བ་ཡིན་པའི་

153
སྐབས་གཉིས་པའི་སྤྱི་དོན།
ཕྱིར༑ སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། རྣམ་དག་ཤིན་ཏུ་བ་ཡིན་ཏེ
སྒྲིབ་གཉིས་བག་ཆགས་དང་བཅས་པ་ཟད་པར་སྤངས་པའི་བྲལ་བ་ཡིན་པའི་ཕྱིར།
༼རྣམ་དག་གི་མཚན་ཉིད་དབྱེ་བ་སོགས་བཤད་པ།༽
དེས་ན། རང་ཐོབ་བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་གྱི་སྒྲིབ་པ་སྤངས་པའི་སོ་
སོར་བརྟགས་འགོག ་རྣམ་དག་གི་མཚན་ཉིད། དབྱེ་ན། ཉན་ཐོས་ཀྱི་རྣམ་དག །རང་
རྒྱལ་གྱི་རྣམ་དག །བྱང་སེམས་ཀྱི་རྣམ་དག །རྣམ་དག་ཤིན་ཏུ་བ་དང་བཞི་ལས། རང་ཐོབ་
བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་སྤངས་པའི་ཉན་ཐོས་ཀྱི་
བྲལ་བ། དང་པོའི་མཚན་ཉིད། དེ་དང་ཉན་ཐོས་ཀྱི་འགོག་བདེན་དོན་གཅིག །དེ་འདྲའི་
རང་རྒྱལ་གྱི་བྲལ་བ་དེ། རང་རྒྱལ་གྱི་རྣམ་དག་གི་མཚན་ཉིད། དེ་དང་རང་རྒྱལ་གྱི་བྲལ་བ་
དོན་གཅིག །དེ་འདྲའི་བྱང་སེམས་ཀྱི་བྲལ་བ། བྱང་སེམས་ཀྱི་རྣམ་དག་གི་མཚན་ཉིད།
དེ་དང་བྱང་སེམས་ཀྱི་འགོག་བདེན་དོན་གཅིག །སྒྲིབ་གཉིས་མ་ལུས་པར་སྤངས་པའི་བྲལ་བ།
རྣམ་དག་ཤིན་ཏུ་བའི་མཚན་ཉིད། དེ་དང་སངས་རྒྱས་ཀྱི་སའི་འགོག་བདེན་དོན་གཅིག །ས་
མཚམས་ཉན་ཐོས་ཀྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད། ཁ་ཅིག །ཉོན་སྒྲིབ་
སྤངས་པའི་ཉན་ཐོས་ཀྱི་རྒྱུད་ཀྱི་བྲལ་བ། དང་པོའི་མཚན་ཉིད། གཟུགས་ཕྱི་རོལ་དོན་དུ་
འཛིན་པའི་རྟོག་པ་སྤངས་པའི་ཞེས་སོགས་གཉིས་པའི་མཚན་ཉིད། ལམ་གསུམ་གྱི་སྒྲིབ་པ་
ཅི་རིགས་པ་སྤངས་པའི་བྱང་སེམས་ཀྱི་རྒྱུད་ཀྱི་བྲལ་བ། གསུམ་པའི་མཚན་ཉིད་ཟེར་ན།
ཐེག་ཆེན་གྱི་རྣམ་དག་ཡིན་ན། ཐེག་ཆེན་གྱི་མྱང་འདས་ཡིན་དགོས་པར་ཐལ། ཐེག་དམན་
ལ་དེ་དགོས་པའི་ཕྱིར་ཏེ། ཉན་ཐོས་ལ་ཡང་དེ་དགོས། རང་རྒྱལ་ལ་ཡང་དེ་དགོས་པའི་
ཕྱིར༑ རྟགས་གཉིས་ཀ་གྲུབ་སྟེ། མཚན་ཉིད་དེ་རྣམས་འཐད་པའི་ཕྱིར། རྩ་བར་འདོད་ན།
བྱང་སེམས་སྒོམ་ལམ་པའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་ཕྱིར། གཞན་
ཡང༌། བྱང་སེམས་མཐོང་ལམ་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་གསུམ་པ་

154
རྗེ་བཙུན་ཆོས་ཀྱི་རྒྱལ་མཚན་གྱི་གསུང
དེར་ཐལ། མཚོན་བྱ་དེའི་ཕྱིར། འདོད་ན། ལམ་གསུམ་གྱི་སྒྲིབ་པ་ཅི་རིགས་པ་རྒྱུད་ལྡན་
གྱི་བྱང་འཕགས་མེད་པར་ཐལ་ལོ། །རོང་ཊཱི ཀཔས། ཉོན་སྒྲིབ་སྤངས་པའི་རྣམ་གྲོལ་ལམ།
ཉན་ཐོས་ཀྱི་རྣམ་དག་གི་མཚན་ཉིད་དུ་འདོདཔ་སོགས་མི་འཐད་དེ། ཉན་ཐོས་་དགྲ་བཅོམ་པའི་
རྒྱུད་ཀྱི་འགོག་བདེན་རྣམ་གྲོལ་ལམ་ཡིན་པར་ཐལ་བ་དང༌། ཉན་ཐོས་ཀྱི་རྒྱུད་ཀྱི་འགོག་བདེན་
གྱིས་ཉོན་སྒྲིབ་སྤངས་པར་ཐལ་བ་སོགས་ཀྱི་སྐྱོན་ཡོད་པའི་ཕྱིར། དེས་མཚན་ཉིད་ཕྱི་མ་
རྣམས་ལ་རིགས་འདྲེའོ། །ཁོ་ན་རེ། བྱང་སེམས་ཀྱི་རྣམ་དག་དང་སྒོམ་ལམ་གྱི་གཞི་མཐུན་
ཡོད་པར་ཐལ། རྣམ་དག་སྒོམ་ལམ་ཡོད་པའི་ཕྱིར་ཟེར་ན་མ་ཁྱབ་སྟེ། རྣམ་དག་སྒོམ་ལམ་
ཡིན་ན་རྣམ་དག་ཡིན་དགོས་པར་ཐལ། དེ་རྣམ་དག་ཡིན་པའི་ཕྱིར། འདོད་ན། སྒྲུབ་པ་
སྒོམ་ལམ་ཡིན་ན་སྒྲུབ་པ་ཡིན་དགོས་པར་ཐལ་ལོ། །འདོད་ན། ས་གཉིས་པའི་བར་ཆད་
མེད་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། མ་ཡིན་དགག་ཡིན་པའི་
ཕྱིར༑ རྟགས་གྲུབ་སྟེ། ཚེ་དཔག་མེད་དང༌། འཕགས་པ་ཐོགས་མེད་རྣམས་མ་ཡིན་དགག་
ཡིན་པའི་ཕྱིར་ཏེ། དེ་ལྟར་དུ་དྲང་ངེས་རྣམ་འབྱེད་ལས་བཤད་པའི་ཕྱིར། ཁོ་ན་རེ། རྣམ་
དག་ཡིན་ན། འགོག་བདེན་ཡིན་དགོས་པར་ཐལ། དེ་འགོག་བདེན་ཡིན་པའི་ཕྱིར། འདོད་
ན༑ བུམ་པའི་ཆོས་ཉིད་ཆོས་ཅན། དེར་ཐལ། དེའི་ཕྱིར། རང་བཞིན་རྣམ་དག་ཡིན་པའི་
ཕྱིར་ཟེར་ན་མ་ཁྱབ་བོ། །འདོད་ན། དེ་ཆོས་ཅན། མྱང་འདས་ཡིན་པར་ཐལ། རང་བཞིན་
གྱི་མྱང་འདས་ཡིན་པའི་ཕྱིར། འཁོར་གསུམ།
༼ མཐར་ཐུག་གི་ལམ་གྱི་ཁྱད་པར་བཤད་པ།༽
གཉིས་པ་མཐར་ཐུག་གི་ལམ་གྱི་ཁྱད་པར་བཤད་པ་ལ། ལམ་གྱི་ཁྱད་པར་དངོས་དང༌།
རྩོད་པ་སྤོང་བའོ། །དང་པོ་ལ་མདོ་ལས་གསུངས་ཚུལ་དང༌། བསྟན་བཅོས་ཀྱི་འགྲེལ་ཚུལ་
གཉིས་ལས། དང་པོ་ལ། རྣམ་དག་སྒོམ་ལམ་ཆུང་ངུ་སྐོར་གསུམ་པོ་དེ་སྟོན་པ་ལ། རབ་
འབྱོར་གཞན་ཡང་ཤེར་ཕྱིན་རྣམ་པར་དག་པ་གང་ཡིན་པ་དེ་ནི་གཟུགས་རྣམ་པར་དག་པ།

155
སྐབས་གཉིས་པའི་སྤྱི་དོན
ཞེས་པ་ནས། དེ་ལྟར་ན་སྦྱིན་པའི་ཕ་རོལ་ཏུ་ཕྱིན་པ་རྣམ་པར་དག་པ་དང༌། རྣམ་པར་ཤེས་
པ་རྣམ་པར་དག་པ་དང༌། རྣམ་མཁྱེན་རྣམ་པར་དག་པ་འདི་ལ་གཉིས་སུ་མེད་ཅིང་གཉིས་སུ་
བྱར་མེད་དེ་ཐ་མི་དད་ཅིང་མ་ཆད་པའོ། །ཞེས་དང༌རབ་འབྱོར་གཞན་ཡང་ནང་སྟོང་པ་
ཉིད་རྣམ་པར་དག་པ་དང་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་རྣམ་པར་དག་པ་གང་
ཡིན་པ་དེ་ནི་རྣམ་མཁྱེན་རྣམ་བར་དག་པ་སྟེ། ཞེས་སོགས་དང༌། རབ་འབྱོར་གཞན་ཡང་
འདུས་བྱས་རྣམ་པར་དག་པས་འདུས་མ་བྱས་རྣམ་པར་དག་པ། ཞེས་པ་ནས། དེ་ལྟར་ན་
འདས་པ་དང་མ་འོངས་པ་རྣམ་པར་དག་པ་དང༌། ད་ལྟར་བྱུང་བ་རྣམ་པར་དག་པ་གང་ཡིན་
པ་འདི་ལ་གཉིས་སུ་མེད་ཅིང་གཉིས་བྱར་མེད་དེ་ཐ་མི་དད་ཅིང་མ་ཆད་པའོ། །ཞེས་པའི་བར་
གསུངས༑ དེ་འབྲིང་སྐོར་གསུམ་པོ་དེ་སྟོན་པ་ལ། དེ་ནས་ཚེ་དང་ལྡན་པ་ཤཱ་རིའི་བུས་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་རྣམ་པར་དག་པ་འདི་ནི་ཟབ་བོ།།
བཅོམ་ལྡན་འདས་ཀྱིས་བཀའ་སྩལ་པ། ཤིན་ཏུ་རྣམ་པར་དག་པའི་ཕྱིར་རོ། །ཞེས་སོགས་
དང་༑ ཤཱ་རིའི་བུས་གསོལ་པ། བཅོམ་ལྡན་འདས་རྣམ་པར་དག་པ་ནི་སྣང་བར་གྱུར་པའོ།།
བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་ཤིན་ཏུ་རྣམ་པར་དག་པའི་ཕྱིར་རོ། །ཞེས་
སོགས་དང༌། ཤཱ་རིའི་བུས་གསོལ་པ་བཅོམ་ལྡན་འདས་རྣམ་པར་དག་པ་ནི་མཚམས་སྦྱོར་བ་
མ་མཆིས་པའོ། །བཅོམ་ལྡན་འདས་ཀྱིས་བཀའ་སྩལ་པ། ཤིན་ཏུ་རྣམ་པར་དག་པའི་ཕྱི་རོ།།
ཞེས་པ་ནས། དེ་བཞིན་དུ་རྣམ་མཁྱེན་གྱི་བར་དུ་འཕོ་བ་མེད་ཅིང་མཚམས་སྦྱོར་བ་མེད་པ་ནི་
རྣམ་པར་དག་པའོ། །ཞེས་པའི་བར་གསུངས། དེ་ཆེན་པོ་སྐོར་གསུམ་པོ་དེ་སྟོན་པ་ལ།
ཤཱ་རིའི་བུས་གསོལ་པ། བཅོམ་ལྡན་འདས་རྣམ་པར་དག་པ་ནི་ཉོན་མོངས་པ་མ་མཆིས་པའོ།།
ཞེས་སོགས་དང༌། ཤཱ་རིའི་བུས་གསོལ་པ། བཅོམ་ལྡན་འདས་རྣམ་པར་དག་པ་ནི་ཐོབ་པ་
དང་མངོན་པར་རྟོགས་པ་མ་མཆིས་པའོ། །ཞེས་སོགས་དང༌། ཤཱ་རིའི་བུས་གསོལ་པ།
བཅོམ་ལྡན་འདས་རྣམ་པར་དག་པ་ནི་མངོན་པར་མཐར་ཐུག་པའོ། ཞེས་པ་ནས། དེ་བཞིན་
དུ་རྣམ་མཁྱེན་གྱི་བར་དུ་མངོན་པར་མཐར་ཐུག་པ་ནི་རྣམ་པར་དག་པའོ། ། ཞེས་པའི་བར་

156
རྗེ་བཙུན་ཆོས་ཀྱི་རྒྱལ་མཚན་གྱི་གསུང
གསུངས༑ གཉིས་པ་ལ། དྲི་བ་དང༌། ལན་གཉིས་ལས། དང་པོ་ནི། གོང་དུ་བྱང་སེས་
ཀྱི་རྣམ་དག་གཙོ་བོ་ཡིན་པས་དེ་སྨོས་པའི་ཞར་ལ། སངས་རྒྱས་རྣམ་ཀུན་ཤིན་ཏུ་བ། །ཞེས་
སངས་རྒྱས་ཀྱི་རྣམ་དག་ཤིན་ཏུ་བ་དང༌། ཉོན་མོངས་ཤེས་བྱ་ལམ་གསུམ་གྱིས། །ཉམས་
ཕྱིར་སློབ་མ་བསེ་རུ་དང༌། །ཞེས་ཉན་ཐོས་དང་རང་རྒྱལ་གྱི་རྣམ་དག་དེ་ཤིན་ཏུ་བ་མ་ཡིན་
པར་བཤད་པའི་རྒྱུ་མཚན་ཅི་ཡིན་ཞེས་པའི་དྲི་བ་སྟོན་པ་ལ། ལམ་ཤེས་པ་ཉིད་ཀྱི་སྐབས་སུ་
རྣམ་པར་དག་པ་སྨོས་པའི་ཞར་ལ་སངས་རྒྱས་དང་ཉན་ཐོས་ལ་སོགས་པའི་རྣམ་པར་དག་པ་
གོ་རིམ་བཞིན་དུ་ཤིན་ཏུ་བ་དང་ཅིག་ཤོས་སུ་བཤད་པ་དེ་ཇི་ལྟ་བུ་ཡིན་ཞེ་ན། ཞེས་གསུངས།
གཉིས་པ་ལ། རྩ་འགྲེལ་གཉིས་ལས། དང་པོ་ནི། མདོ་ཚན་དགུ་བོ་དེའི་དོན་བཤད་པའི་
སྒོ་ནས་སངས་རྒྱས་ཀྱི་རྣམ་དག་དེ་རྣམ་དག་ཤིན་ཏུ་བ་དང༌། གཞན་རྣམས་ཤིན་ཏུ་བ་མ་ཡིན་
འི་རྒྱུ་མཚན་བཤད་པ་ལ། ས་དགུ་ལ་ནི་ཆེན་པོ་ཡིས། ཞེས་སོགས་དང༌། གསུམ་པ་
དེ་ཉིད་ཚིག་དོན་གྱི་སྒོ་ནས་འཆད་པ་ལ། འདོད་པའི་ཁམས་དང་བསམ་གཏན་དང་གཟུགས་
མེད་པའི་སྙོམས་པར་འཇུག་པ་དག་སྟེ། ས་དགུ་ལ་མི་མཐུན་པའི་ཕྱོགས་ཆེན་པོའི་ཆེན་པོ་ལ་
སོགས་པ་རྣམ་པ་དགུའི་གཉེན་པོའི་ངོ་བོར་གོ་རིམ་བཞིན་དུ་ལམ་ཆུང་ངུའི་ཆུང་ངུ་ལ་སོགས་
པ་རྣམ་པ་དགུ་རྣམ་པ་ཐམས་ཅད་དང༌། ཅིག་ཤོས་སུ་རྣམ་པར་དག་པའི་རྒྱུ་ཡིན་པའི་ཕྱིར་རྣམ་
པར་དག་བ་ཤིན་ཏུ་བ་དང་ཅིག་ཤོས་ཞེས་བྱའོ། །ཞེས་གསུངས། གཞུང་དོན་ནི། སངས་
རྒྱས་ཀྱི་རྣམ་དག་དེ་རྣམ་དགཤིན་ཏུ་བ་ཡིན་པ་དང༌ཉན་རང་གི་རྣམ་དག་དེ་རྣམ་དག་ཤིན་
ཏུ་བ་མ་ཡིན་པའི་ཁྱད་པར་འཐད་དེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་
ཆུང་ངུ་སོགས་དགུ་པོ་དེ་རང་རང་གི་སྒྲིབ་པ་གཉིས་ཀའི་དངོས་གཉེན་བར་ཆད་མེད་ལམ་ཡིན།
ཉན་རང་གི་བར་ཆད་མེད་ལམ་ཆུང་ངུའི་ཆུང་ངུ་སོགས་དེ་ལྟར་མ་ཡིན་པའི་ཕྱིར། ཁ་ཅིག
ས་གཉིས་པའི་བར་ཆད་མེད་ལམ་དེ་བདེན་འཛིན་ཆེན་པོའི་ཆེན་པོའི་དངོས་གཉེན་ཡིན་པ་ནས།
ས་བཅུ་པའི་བར་ཆད་མེད་ལམ་དེ་བདེན་འཛིན་ཆུང་ངུའི་ཆུང་ངུའི་དངོས་གཉེན་བར་ཆད་མེད་
ལམ་ཡིན་ཞེས་ཟེར། དེ་ལ་ཁ་ཅིག །རང་གི་ངོས་སྐལ་གྱི་བདེན་འཛིན་ཆེན་པོའི་དངོས་

157
སྐབས་གཉིས་པའི་སྤྱི་དོན
གཉེན་ཡིན་ན། བདེན་འཛིན་ཆེན་པོའི་ཆེན་པོའི་དངོས་གཉེན་ཡིན་དགོས་པར་ཐལ། དམ་
བཅའ་དེའི་ཕྱིར། འདོད་ན། ས་དང་པོའི་སྒོམ་ལམ་བར་ཆད་མེད་ལམ་ཆོས་ཅན། དེར་
ཐལ༑ དེའི་ཕྱིར། ཞེས་ཟེར། རང་ལུགས་ལ། རྟེན་གང་གི་དབང་དུ་བྱས་ཏེ་བཤད་པ་
དང་༑ བྱང་སེམས་ཀྱི་སྒོམ་ལམ་བར་ཆད་མེད་ལམ་དགུས་སྤང་བྱ་ཇི་ལྟར་སྤོང་པའི་ཚུལ་
བཤད་པའོ། །དང་པོ་ནི། འདོད་པ་ལ་སོགས་པའི་ས་དགུ་སྒོམ་ལམ་གྱི་རྟེན་ཡིན་ཞིང༌
འདིར་རྣམ་དག་སྒོམ་ལམ་གྱི་རྟེན་དུ་བཤད་པར་བྱ་བ་ཡིན་ཏེ། འགྲེལ་ཆེན་ལས། འདོད་
པའི་ཁམས་དང་གཟུགས་ཀྱི་ཁམས་དང་གཟུགས་མེད་པའི་ཁམས་སུ་ཞེས་སྨོས་པས་ན།
འདོད་པའི་ཁམས་ལ་སོགས་པའི་ས་དགུས་སྒོམ་པའི་ལམ་གཟུང་བར་བྱའོ། །གང་ཡང་
འདོད་པ་ཁམས་དང་སྲིད་རྩེ་ན། །ཞེས་སོགས་གསུངས་པའི་ཕྱིར། དེའི་དོན་ནི། གཟུགས་
མེད་དང་པོ་གསུམ་དང་བསམ་གཏན་ས་དྲུག་སྟེ་དགུ་དང༌། ཁམས་གསུམ་ས་དགུ་ལ་བརྟེན་
པའི་ལུགས་གཉིས་བཤད་ཅིང་རྣམ་པ་ཀུན་ཏུ་ཡང་འདི་གཉིས་འདམ་གཅན་དུ་མཛད་པའི་ཕྱི་མ་
ནི་མངོན་པ་གོང་འོག་གཉིས་དང་མཐུན་ལ་ཞེས་གསེར་འཕྲེང་ལས་བཤད་དོ། །གཉིས་པ་ནི།
བྱང་སེམས་ཀྱི་སྒོམ་ལམ་བར་ཆད་མེད་ལམ་དགུས་སྒོམ་སྤང་བདེན་འཛིན་གྱི་རྣམ་པར་རྟོག་པ་
དགུ་སྤོང་བའི་ཚུལ་ཡོད་དེ། དང་པོར་བྱང་སེམས་ཀྱི་སྒོམ་ལམ་ཆུང་ངུ་སྐོར་གསུམ། དེ་
རྗེས་དེ་འབྲིང་སྐོར་གསུམ། །དེ་རྗེས་དེ་ཆེན་པོ་སྐོར་གསུམ་སྐྱེ་ལ། དེ་རྣམས་ཀྱིས་གོ་རིམ་
བཞིན་དུ་སྒོམ་སྤང་བདེན་འཛིན་ཆེན་པོ་སྐོར་གསུམ་དང༌། འབྲིང་སྐོར་གསུམ་དང༌། ཆུང་ངུ་
སྐོར་གསུམ་སྤོང་བར་བྱེད་པའི་ཕྱིར། གཉེན་པོ་ཆུང་རིམ་དང་སྤང་བྱ་ཆེ་རིམ་ནས་འཇོག་པའི་
རྒྱུ་མཚན་ཡོད་དེ། གཉེན་པོ་ལ་དམན་མཆོག་གི་རིམ་པ་དང་སྤང་བྱ་སྤོང་དཀའ་སླའི་རིམ་པ་
ཡོད་པས་དེ་ལྟར་བཞག་པའི་ཕྱིར། གཉིས་པ་ལ་རྩོད་པ་སྤང་བ་དང༌། ལན་གཉིས་ལས།
དང་པོ་ནི། སྒོམ་སྤང་ཆེ་རིམ་དགུའི་གཉེན་པོ་ཆུང་རིམ་ནས་འབྱུང་བའི་ཐེག་ཆེན་གྱི་སྒོམ་
ལམ་དགུ་པོ་དེ་དྲི་མ་དག་བྱེད་ཡིན་པའི་རྒྱུ་མཚན་གྱིས་ཇི་ལྟར་ན་དེ་དག་གིས་འབྲས་བུ་སངས་
རྒྱས་ཀྱི་རྣམ་དག་དེ་ཉེ་བར་མ་གཏགས་པའི་རྣམ་དག་ཤིན་ཏུ་བ་ཡིན་ཏེ་མ་ཡིན་པར་ཐལ།

158
རྗེ་བཙུན་ཆོས་ཀྱི་རྒྱལ་མཚན་གྱི་གསུང
སྤང་གཉེན་གྱི་རིམ་པ་དེ་མི་འཐད་པའི་ཕྱིར་ཏེ། སྤང་བྱ་ཆེན་པོ་གཉེན་པོ་ཆེན་པོས་དང༌།།
ཆུང་ངུ་གཉེན་པོ་ཆུང་ངུས་སྤང་དགོས་པའི་ཕྱིར། ཞེས་པའི་དོགས་པ་ཁོང་ནས་བསུ་བ་ལ།
ཇི་ལྟར་ཤིན་ཏུ་བ་ཡིན་ཞེ་ན། ཞེས་གསུངས། གཉིས་པ་ལ། མདོ་ལས་གསུངས་ཚུལ་
དང༌། བསྟན་བཅོས་ཀྱི་འགྲེལ་ཚུལ་གཉིས་ལས། དང་པོ་ནི། ཤཱ་རིའི་བུས་གསོལ་པ།
བཅོམ་ལྡན་འདས་རྣམ་པར་དག་པ་ནི་འདོད་པའི་ཁམས་སུ་སྐྱེ་བ་མ་ལགས་སོ། །ཞེས་སོགས་
ཀྱིས་འཆད། གཉིས་པ་ནི། དེ་ལ་ཀླན་ཀ་སྤངས་པ་ཡིས། །ཞེས་སོགས་རྩ་འགྲེལ་རྣམས་
གསུངས༑ འདི་ལ་ཡང་། གཉེན་པོ་བྱེད་ཚུལ། ཡུལ་རྟོགས་ཚུལ། རྩོད་པ་སྤོང་བ་དང་
གསུམ་ལས། དང་པོ་དེ་སྟོན་པ་ལ། ཤཱ་རིའི་བུས་གསོལ་པ། བཅོམ་ལྡན་འདས་རྣམ་པར་
དག་པ་ནི་འདོད་པའི་ཁམས་སུ་སྐྱེ་བ་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་ཤིན་ཏུ་རྣམ་པར་དག་པའི་ཕྱིར་རོ། །ཞེས་པ་ནས། བཅོམ་ལྡན་འདས་ཀྱིས་བཀའ་
སྩལ་པ། ཤཱ་རིའི་བུ་གཟུགས་མེད་པའི་ཁམས་རང་བཞིན་གྱིས་མི་སྐྱེ་བའི་ཕྱིར་རྣམ་པར་དག་
པ་མི་སྐྱེའོ། །ཞེས་གསུངས། དེའི་དོན་འཆད་པ་ལ། ཁམས་གསུམ་གྱི། གཉེན་པོ་ཉིད་དུ་
འདོད་པ་ཡིན། །ཞེས་དང༌། མཐའ་དག་གི་གཉེན་པོའི་ངོ་བོ་ཉིད་ཡིན་པའི་ཕྱིར། སངས་
རྒྱས་ཀྱི་རྣམ་པར་དག་པ་ཤིན་ཏུ་བ་ཡིན་པར་རྣམ་པར་བཞག་གོ །ཞེས་གསུངས། གཉིས་པ་
དེ་སྟོན་པ་ལ། ཤཱ་རིའི་བུས་གསོལ་པ། བཅོམ་ལྡན་འདས་རྣམ་པར་དག་པ་ནི་མ་འཚལ་མ་
མཆིས་པའོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་ཤིན་ཏུ་རྣམ་པར་དག་པའི་
ཕྱིར་རོ། །ཞེས་པ་ནས། ཤཱ་རིའི་བུ་རང་གི་མཚན་ཉིད་སྟོང་བ་ཉིད་ཀྱིས་ཕྱིར་ཆོས་ཐམས་
ཅད་མི་ཤེས་སོ། །ཞེས་གསུངས། དེའི་དོན་འཆད་པ་ལ། ལམ་ནི་འཇལ་དང་གཞལ་བྱ་
དག ༼མཉམ་པ་ཉིད་ཀྱིས། ཞེས་དང༌། ཁམས་གསུམ་པའི་རྣམ་པ་ཅན་གྱི་ཤེས་པ་དང་
ཤེས་བྱ་དག་མི་དམིགས་པ་ཉིད་ཀྱིས་མཉམ་པ་ཉིད་གང་ཡིན་པ་དེ་ཉིད་ཅེས་གསུངས།
གསུམ་པ་དེ་སྟོན་པ་ལ། ཤཱ་རིའི་བུས་གསོལ་པ། བཅོམ་ལྡན་འདས་ཤེར་ཕྱིན་ནི་རྣམ་མཁྱེན་
ལ་སྨན་པར་མི་བགྱིད་གནོད་པར་མི་བགྱིད་དོ། །བཅོམ་ལྡན་འདས་ཀྱིས་བཀའ་སྩལ་པ།

159
1 སྐབས་གཉིས་པའི་སྤྱི་དོན
ཤཱ་རིའི་བུ་ཤིན་ཏུ་རྣམ་པར་དག་པའི་ཕྱིར་རོ། །ཞེས་པ་ནས། བཅོམ་ལྡན་འདས་ཀྱིས་བཀའ་
སྩལ་པ། ལམ་གྱི་རྣམ་པ་ཤེས་པ་ཉིད་ཀྱི་ཕྱིར་རབ་འབྱོར་འདི་ནི་བྱང་ཆེན་རྣམས་ཀྱི་ཤེར་ཕྱིན་
ཡིན་ནོ། །ཞེས་གསུངས་པ། དེའི་དོན་འཆད་པ་ལ། དེ་ལ་ཀླན་ཀ་སྤངས་པ་ཡིས། །ཞེས་
དང་༑ དེ་ལ་གཉེན་པོ་ནི་ཆེན་པོའི་ཆེན་པོ་ལ་སོགས་པ་མི་མཐུན་པའི་ཕྱོགས་ནི་ཆུང་ངུའི་ཆུང་
ངུ་ལ་སོགས་པར་རིགས་སོ་ཞེས་བྱ་བའི་ཀླན་ཀ་གོས་ལ་ཆགས་པའི་དྲི་མ་ཕྲ་མོ་བསལ་བ་ལ་
བཙོ་བླག་མཁན་ཆེ་ཐང་དུ་འབད་པའི་དཔེས་སྤངས་པའི་སྒོ་ནས་སྒོམ་པའི་ལམ་ཤིན་ཏུ་བ་ཇི་
སྐད་དུ་བསྟན་པ་དེ། ཞེས་གསུངས། གཞུང་དོན་ནི། རྫོགས་པའི་སངས་རྒྱས་ཀྱི་རྣམ་དག་
དེ་རྣམ་དག་ཤིན་ཏུ་བ་ཡིན་ཏེ། གཞལ་བྱ་དང༌། འཇལ་བྱེད་ཐམས་ཅད་བདེན་སྟོང་སྤྲོས་
བྲལ་དུ་རྟོགས་པའི་རྒྱུན་མཐའི་བར་ཆད་མེད་ལམ་དེ་ཁམས་གསུམ་གའི་སྒྲིབ་པ་མཐའ་དག་གི་
དངོས་གཉེན་ཡིན་པའི་ཕྱིར། ཁོ་ན་རེ། སྐབས་འདིར་སྤང་གཉེན་གྱི་རྣམ་གཞག་འཇོག་ཚུལ་
དེ་མི་འཐད་དེ། དེ་ལ་དགོས་ནུས་མེད་པའི་ཕྱིར་ཏེ། གཉིས་འཐུང་སྟོབས་ལྡན་འདུལ་བ་ལ་
གཤེད་མ་སྟོབས་ལྡན་དགོས་པ་བཞིན་དུ། སྤང་བྱ་ཆེན་པོ་སྤང་པ་ལ་གཉེན་པོ་ཆེན་པོ་དགོས་
པའི་ཕྱིར་ཟེར་ན། སྐྱོན་མེད་དེ། གོས་ཀྱི་དྲི་མ་ཕྲ་མོ་སེལ་བ་ལ་བཙོ་བླག་མཁན་འབད་རྩོལ་
ཆེན་པོ་དགོས་ཀྱི། དྲི་མ་རགས་པ་སེལ་བ་ལ་བཙོ་བླག་མཁན་འབད་རྩོལ་ཆེན་པོ་མི་དགོས་
པ་ལྟར། སྤང་བྱ་ཕྲ་མོ་སྤོང་བ་ལ་གཉེན་པོ་ཆེན་པོ་དགོས་པའི་ཕྱིར། ཁོ་ན་རེ། སྐབས་
འདིར་སྤང་གཉེན་གྱི་རྣམ་གཞག་མི་འཐད་པར་ཐལ། སྤང་གཉེན་དོན་དམ་པར་མེད་པའི་ཕྱིར་
ན་མ་ཁྱབ་སྟེ། དེ་བདེན་པར་མེད་ཀྱང་བདེན་གཉིས་ཀྱི་ཐབས་མཁས་ལ་བརྟེན་ནས། གཉེན་
པོ་བར་ཆད་མེད་ལམ་གྱིས་སྤང་བྱ་མཐའ་དག་སྤངས་པའི་དགའ་བདེ་ལ་ལོངས་སྤྱོད་པར་
འགྱུར་པའི་ཕྱིར།
༼ སྐབས་བསྡུ་བའོ།།༽
གསུམ་པ་སྐབས་བསྡུ་བ་ནི། ཤེས་རབ་གྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་

160
རྗེ་བཙུན་ཆོས་ཀྱི་རྒྱལ་མཚན་གྱི་གསུང
མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྒྱ་ཆེར་བཤད་པ་ལེགས་པར་བཤད་པ་
གསེར་གྱི་ཕྲེང་བ་ཞེས་བྱ་བ་དང་རྣམ་བཤད་སྙིང་པོའི་རྒྱན་ཅེས་བྱ་བ་གཉིས་ཀྱི་དཀའ་བའི་
གནས་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེཞེས་བྱ་བ་ལས་
སྐབས་གཉིས་པའི་དཀའ་བའི་གནས་ལེགས་པར་བཤད་པའོ།། །།

161
སྐབས་གསུམ་པའི་སྤྱི་དོན
༄ ༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་
པའི་རྣམ་བཤད་རྣམ་པ་གཉིས་ཀྱི་དཀའ་བའི་གནད་
གསལ་བར་བྱེད་པ་ལེགས་བཤད་སྐལ་བཟང་
ཀླུ་དབང་གི་རོལ་མཚོ་ཞེས་བྱ་བ་ལས་
སྐབས་གསུམ་པའི་སྤྱི་དོན་
བཞུགས་སོ།།
ལམ་ཤེས་རྣམ་པ་དག་བྱེད་གཞི་ཤེས་ཀྱི་ཡན་ལག་རྒྱས་པར་བཤད་པ་ལ།
༼ འབྲེལ་བཀོད་པས་མཚམས་སྦྱར་བ།༽
གསུམ་པ་ཐོབ་བྱེད་ལམ་ཤེས་དེ་ཉིད་རྣམ་པར་དག་བྱེད་གཞི་ཤེས་ཀྱི་ཡན་ལག་རྒྱས་པར་བཤད་
པ་ལ་གསུམ། འབྲེལ་བཀོད་པས་མཚམས་སྦྱར། གཞི་ཤེས་མཚོན་བྱེད་ཀྱི་ཆོས་རྒྱས་པར་
བཤད༑ སྐབས་བསྡུ་བའོ། །དང་པོ་ནི། ལུས་རྣམ་གཞག་ཏུ། ལམ་ཤེས་ཉིད། དེ་ནས་
ཐམས་ཅད་ཤེས་པ་ཉིད། །ཅེས་བཤད་ན། ལམ་ཤེས་བཤད་པའི་རྗེས་སུ་གཞི་ཤེས་བཤད་
པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། སྐྱེས་བུ་འབྲིང་དང་ཐུན་མོང་པའི་ལམ་
རིམ་གྱིས་བསྡུས་པའི་མི་རྟག་སོགས་བཅུ་དྲུག་རྟོགས་པའི་ལམ་མ་ཐོབ་པར། སྐྱེས་བུ་ཆེན་
པོའི་ལམ་རིམ་གྱིས་བསྡུས་པའི་ལམ་ཤེས་མི་འཐོབ་པའི་རྒྱུ་མཚན་གྱིས་དེ་ལྟར་བཤད་པའི་
ཕྱིར༑ ཞེས་མཚམས་སྦྱར་བཀོད་པ་ལ། གཞི་ཐམས་ཅད་ཡོངས་སུ་ཤེས་པ་མེད་པར་ལམ་
ལེགས་པར་ཡོངས་སུ་ཤེས་པ་མེད་པས་ཐམས་ཅད་ཤེས་པ་ཉིད། ཅེས་གསུངས། ཁོ་ན་རེ།
སྐབས་གསུམ་པ་འདིར་གཞི་ཤེས་བཤད་མི་རིགས་ཏེ། སྐབས་གཉིས་པར་མི་རྟག་སོགས་
བཅུ་དྲུག་མངོན་སུམ་དུ་རྟོགས་པའི་ཡེ་ཤེས་བསྟན་ཟིན་པའི་ཕྱིར། ཞེས་ཟེར་ན། སྐྱོན་མེད་དེ།

162
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
སྐབས་གཉིས་པར་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་
ཡེ་ཤེས་དེ་ཉིད་ལམ་ཤེས་སུ་བསྟན་ནས། དེ་འདྲའི་ལམ་ཤེས་རྒྱུད་ལ་སྐྱེ་བ་ལ། ཐེག་ཆེན་
སེམས་བསྐྱེད་རྒྱུད་ལ་སྐྱེ་བ་སྔོན་དུ་འགྲོ་དགོས། དེའི་སྔོན་དུ་སྙིང་རྗེ་ཆེན་པོ་དང༌། དེའི་སྔོན་
དུ་སྐྱེས་བུ་འབྲིང་དང་ཐུན་མོང་བའི་ལམ་གྱི་རིམ་པ་ལ་བློ་སྦྱོང་བ་སྔོན་དུ་འགྲོ་དགོས་པས།
གཟུགས་ནི་མི་རྟག་པ་ཉིད་དུ་ཡིད་ལ་བྱའོ། །ཞེས་སོགས་ཀྱི་མདོའི་བསྟན་དོན་དུ་གྱུར་པའི་མི་
རྟག་སོགས་རྟོགས་པའི་ཡེ་ཤེས་དེ་ཉིད་རྩལ་དུ་བཏོན་ནས་འཆད་པའི་ཕྱིར། དེ་ལྟར་ཡང༌།
རྒྱན་སྣང་ལས། ལམ་ཤེས་པའི་སྐབས་སུ་ཉན་ཐོས་ལ་སོགས་པའི་ལམ་ཡང་བཤད་པས།
ཐམས་ཅད་ཤེས་པ་ཉིད་བཤད་པ་མ་ཡིན་ནམ། ཅིའི་ཕྱིར་ཡང་ཐམས་ཅད་ཤེས་པ་ཉིད་ལོགས་
ཤིག་ཏུ་བསྟན་ཅེ་ན། དེ་བརྗོད་པར་བྱ་སྟེ། དེ་ལ། ལམ་ཤེས་ཉིད་ཀྱི་ཚུལ་ལ་ནི།
འཕགས་པའི་བདེན་པ་བཞི་དག།་གི རྣམ་པ་མི་དམིགས་སྒོ་ནས་ནི། །ཉན་ཐོས་ལམ་འདི་
ཤེས་པར་བྱ། །ཞེས་མི་དམིགས་པ་སྒོམ་པ་ལ་སོགས་པའི་ལམ་བྱང་ཆུབ་སེམས་དཔས་
བསྒོམ་པར་བྱའོ། །ཞེས་བཤད་པ་ཡིན་ནོ། །དེ་བས་ན་མི་རྟག་པ་ལ་སོགས་པའི་རྣམ་པས་
འཕགས་པ་རྣམས་ཀྱིས་གཞི་མ་ལུས་པར་ཡོངས་སུ་ཤེས་པ་ཡིན་པའི་དོན་དུ་ཐམས་ཅད་ཤེས་
པ་ཉིད་ལོགས་ཤིག་ཏུ་བཤད་པར་བཟུང་ངོ། །ཞེས་གསུངས་པའི་ཕྱིར།
༼ སྐབས་གསུམ་པའི་བསྟན་བྱའི་གཙོ་བོར་གྱུར་བའི་གཞི་ཤེས་གང་ཡིན་དཔྱད་
པ། ༽
འོ་ན། སྐབས་གསུམ་པའི་བསྟན་བྱའི་གཙོ་བོར་གྱུར་པའི་གཞི་ཤེས་དེ་གང་ལ་བྱེད། མི་རྟག་
སོགས་བཅུ་དྲུག་རྟོགས་པའི་ཡེ་ཤེས་དེ་དེ་ཡིན་ནམ། སློབ་དཔོན་སངས་རྒྱས་ཡེ་ཤེས་ཞབས་
ལ་སོགས་པ་རྣམས་ཀྱིས་རྣམ་མཁྱེན་གྱི་རྒྱུའི་གོལ་ས་མི་མཐུན་ཕྱོགས་ཤེས་པའི་ཕྱིར་དུ་
གསུངས་པའི་མི་མཐུན་ཕྱོགས་ཀྱི་གཞི་ཤེས་དེ་དེ་ཡིན་ནམ། གཞི་བདེན་སྟོང་དུ་མངོན་སུམ་དུ་
རྟོགས་པའི་ཡེ་ཤེས་ལ་ཁ་ཅིག་གཉེན་པོ་གཞི་ཤེས་ཀྱི་ཐ་སྙད་དུ་བྱས་པ་དེ་ཡིན། ཕྱི་མ་ལྟར་ན་

163
སྐབས་གསུམ་པའི་སྤྱི་དོན
མི་འཐད་དེ། གཞི་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ལ་འཕགས་སེང་གཉིས་
ཀྱིས་གཉེན་པོ་གཞི་ཤེས་ཀྱི་ཐ་སྙད་མ་མཛད་པའི་ཕྱིར། གཉིས་པ་ལྟར་ན་ཡང་མི་འཐད་དེ།
བྱང་སེམས་འཕགས་པས་མི་མཐུན་ཕྱོགས་ཀྱི་གཞི་ཤེས་རང་རྒྱུད་ལ་བསྐྱེད་ནས་མི་བསྒོམ་པའི་
ཕྱིར་དང༌། སྐབས་གསུམ་པའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་མེད་པའི་
ཕྱིར༑ ཁ་ཅིག །གང་ཟག་གི་བདག་མེད་མངོན་སུམ་དུ་རྟོགས་པའི་ཉི་ཚེ་བའི་མཁྱེན་པ།
གཞི་ཤེས་ཀྱི་མཚན་ཉིད་ཟེར་བ་མི་འཐད་དེ། སངས་རྒྱས་འཕགས་པའི་རྒྱུད་ལ་གཞི་ཤེས་
ཡོད་པའི་ཕྱིར། རོང་ཊཱི ཀ་པས། གཞི་གང་ཟག་གི་བདག་གི་སྐྱེ་བ་མེད་པར་མངོན་སུམ་དུ་
རྟོགས་པའི་ཡེ་ཤེས། གཞི་ཤེས་ཀྱི་མཚན་ཉིད་དུ་འདོད་པ་མི་འཐད་དེ། ཉན་ཐོས་འཕགས་
པའི་རྒྱུད་ཀྱི་འདུས་བྱས་མི་རྟག་པར་མངོན་སུམ་དུ་རྟོགས་པའི་མཁྱེན་པ་དང༌རང་རྒྱལ་གྱི་
མཐོང་ལམ་བར་ཆད་མེད་ལམ་དང༌། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་
མེད་དོན་སྤྱིའི་ཚུལ་གྱིས་རྟོགས་པའི་མཁྱེན་པ་རྣམས་ཀྱིས་མ་ངེས་པའི་ཕྱིར། ཁ་ཅིག
གདུལ་བྱ་ཐེག་དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་གཙོ་བོར་སྒོམ་པར་བྱེད་པའི་
འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད་ཟེར་ན། གང་ཟག་གི་བདག་མེད་མངོན་
སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར༑ འདོད་ན། དེ་བྱང་སེམས་མཐོང་ལམ་པས་གདུལ་བྱ་ཐེག་དམན་གྱི་རིགས་ཅན་རྗེས་
སུ་བཟུང་བའི་ཕྱིར་དུ་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན དེ་བྱང་སེམས་
མཐོང་ལམ་པས་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན། བྱང་སེམས་མཐོང་
ལམ་པས་གང་ཟག་གི་བདག་མེད་གཙོ་བོར་སྒོམ་པར་ཐལ་ལོ། །འདོད་ན། དེས་གང་ཟག་
གི་བདག་འཛིན་གཙོ་བོར་སྤོང་བར་ཐལ་ལོ། །ཁོ་ན་རེ། བྱང་སེམས་མཐོང་ལམ་པས་ཐེག་
དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་གང་ཟག་གི་བདག་མེད་གཙོ་བོར་སྒོམ་པར་
ཐལ༑ དེས་དེའི་ཕྱིར་དུ་གཙོ་བོར་བསྒོམ་པར་བྱ་བའི་མངོན་རྟོགས་གཅིག་ཡོད་པའི་ཕྱིར་ན་མ་
ཁྱབ་སྟེ དེས་དེའི་ཕྱིར་དུ་གང་ཟག་གི་བདག་འཛིན་སྤང་བྱའི་གཙོ་བོར་བྱེད་པར་ཐལ། དེས་

164
རྗེ་བཙུན་ཆོས་ཀྱི་རྒྱལ་མཚན་གྱི་གསུང
དེའི་ཕྱིར་དུ་གང་ཟག་གི་བདག་མེད་གཙོ་བོར་སྒོམ་པའི་ཕྱིར། འདོད་ན། དེས་དེའི་ཕྱིར་དུ་
འཁོར་བ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་དེའི་ཕྱིར་དུ་
འཁོར་བར་སྐྱེ་བ་མི་ལེན་པར་ཐལ་ལོ། །གཞན་ཡང༌། དེས་དེའི་ཕྱིར་དུ་རྫོགས་བྱང་ཐོབ་
བྱའི་གཙོ་བོར་མི་བྱེད་པར་ཐལ། དེས་དེའི་ཕྱིར་དུ་བདེན་འཛིན་སྤང་བྱའི་གཙོ་བོར་མི་བྱེད་པའི་
ཕྱིར་ཏེ། དེས་དེའི་ཕྱིར་དུ་སྟོང་ཉིད་བསྒོམ་བྱའི་གཙོ་བོར་མི་བྱེད་པའི་ཕྱིར་ཏེ། དེས་དེའི་ཕྱིར་
དུ་གང་ཟག་གི་བདག་མེད་བསྒོམ་བྱའི་གཙོ་བོར་བྱེད་པའི་ཕྱིར། གཞན་ཡང༌གཞི་ཤེས་
ཡིན་ན། གཞན་དོན་དུ་གཙོ་བོར་སྒོམ་པར་བྱེད་པའི་ལམ་ཡིན་པས་ཁྱབ་པར་ཐལ། མཚན་
ཉིད་འཐད་པའི་ཕྱིར། འདོད་ན། འཕགས་པ་ཡིན་ན་གཞན་དོན་གཙོ་བོར་དོན་དུ་གཉེར་བའི་
གང་ཟག་ཡིན་པས་ཁྱབ་པར་ཐལ་ལོ། །གཞན་ཡང༌། མཚན་ཉིད་དེ་ལྟར་འཇོག་པ་དང་ཐེག་
དམན་འཕགས་པའི་མཁྱེན་པ་ལ་གཞི་ཤེས་ཀྱི་ཁྱབ་པར་འདོད་པ་མི་འཐད་དེ། སྟོང་ཉིད་
མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། དེ་དེར་ཐལ། དེ་ཡོད་པའི་ཕྱིར་ཏེ། སྟོང་ཉིད་མངོན་སུམ་དུ་རྟོགས་པའི་ཉན་
ཐོས་འཕགས་པ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ཉན་ཐོས་མཐོང་ལམ་པས་
གཙོ་བོར་སྒོམ་པར་ཐལ། འདོད་པ་གང་ཞིག །ཉན་ཐོས་ཀྱི་མཐོང་ལམ་ཡིན་པའི་ཕྱིར
འདོད་ན། དེས་གཙོ་བོར་སྟོང་ཉིད་སྒོམ་པར་ཐལ་ལོ། །ཁོ་ན་རེ། དེ་ཆོས་ཅན། མཚན་
ཉིད་དེར་ཐལ། སྟོང་ཉིད་རྟོགས་པའི་ཉན་ཐོས་མཐོང་ལམ་པ་རྗེས་སུ་བཟུང་བའི་ཕྱིར་དུ་གཙོ་
བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། དེ་དེར་ཐལ། སྟོང་ཉིད་
རྟོགས་པའི་ཉན་ཐོས་མཐོང་ལམ་པ་དེས་གཙོ་བོར་རང་དོན་དུ་སྟོང་ཉིད་སྒོམ་པའི་ཕྱིར། མ་
གྲུབ་ན། དེ་ཆོས་ཅན། ཁྱོད་ཀྱིས་གཙོ་བོར་རང་དོན་དུ་སྟོང་ཉིད་སྒོམ་པར་ཐལ། ཁྱོད་ཆོས་
ཅན་དེ་ཡིན་པའི་ཕྱིར། དེས་ན་སྟོང་ཉིད་རྟོགས་པའི་ཉན་ཐོས་མཐོང་ལམ་པ་དེས་གཙོ་བོར་
རང་དོན་དུ་སྟོང་ཉིད་སྒོམ། རང་དོན་དུ་གཙོ་བོར་སྟོང་ཉིད་མི་སྒོམ་ཟེར་བ་ནང་འགལ་ཏེ།
དེས་རང་དོན་དུ་གཙོ་བོར་སྟོང་ཉིད་སྒོམ་པར་ཐལ། དེས་ཁོ་རང་རྗེས་སུ་བཟུང་བའི་ཕྱིར་དུ་

165
སྐབས་གསུམ་པའི་སྤྱི་དོན
གཙོ་བོར་སྟོང་ཉིད་སྒོམ་པའི་ཕྱིར་ཏེ། སྟོང་ཉིད་རྟོགས་པའི་ཉན་ཐོས་ཀྱི་མཐོང་ལམ་དེ་སྟོང་
ཉིད་རྟོགས་པའི་ཉན་ཐོས་མཐོང་ལམ་པ་རྗེས་སུ་བཟུང་པའི་ཕྱིར་དུ་གཙོ་བོར་བསྒོམ་པར་བྱ་བའི་
འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྟགས་ཁས། །གཞན་ཡང༌། ཉན་ཐོས་འཕགས་
པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་མི་མཐུན་ཕྱོགས་ཀྱི་གཞི་ཤེས་སུ་
ཐལ༑ དེ་གཞི་ཤེས་ཡིན་པའི་ཕྱིར། འདོད་ན། བྱང་སེམས་འཕགས་པའི་རྒྱུད་ཀྱི་སྟོང་ཉིད་
མངོན་སུམ་དུ་རྟོགས་པའི་མཁྱེན་པ་དེ་གཉེན་པོ་ཕྱོགས་ཀྱི་གཞི་ཤེས་ཡིན་པར་ཐལ་ལོ། །ཁོ་ན་
རེ༑ ཐེག་དམན་འཕགས་པའི་རྒྱུད་ཀྱི་མཁྱེན་པ་ཡིན་ན། གཞི ཤེས་ཡིན་དགོས་པར་ཐལ།
ཐེག་ཆེན་འཕགས་པའི་རྒྱུད་ཀྱི་མཁྱེན་པ་ཡིན་ན། ལམ་ཤེས་ཡིན་པས་ཁྱབ་པའི་ཕྱིར་ཟེར་ན་
མ་ཁྱབ་སྟེ། ཐེག་དམན་འཕགས་པའི་རྒྱུད་ཀྱི་མཁྱེན་པ་ཡིན་ན། བདེན་འཛིན་གྱིས་བཅིངས་
པས་ཁྱབ་པར་ཐལ། ཐེག་ཆེན་འཕགས་པའི་རྒྱུད་ཀྱི་མཁྱེན་པ་ཡིན་ན། བདེན་མེད་རྟོགས་
པའི་ཤེས་རབ་ཀྱིས་ཟིན་པས་ཁྱབ་པའི་ཕྱིར། ཁྱབ་པ་འགྲིག། གཞན་ཡང༌། འཕགས་པའི་
རྒྱུད་ཀྱི་མཁྱེན་པ་ཡིན་ན། མཁྱེན་གསུམ་གང་རུང་ཡིན་དགོས་པར་ཐལ། ཐེག་དམན་
འཕགས་པའི་རྒྱུད་ཀྱི་མཁྱེན་པ་ཡིན་ན། གཞི་ཤེས་ཡིན་པས་ཁྱབ་པའི་ཕྱིར། རྟགས་ཁས
འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་
རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། གཞི་
ཤེས་ཡང་མ་ཡིན ལམ་ཤེས་ཡང་མ་ཡིན། རྣམ་མཁྱེན་ཡང་མ་ཡིན་པའི་ཕྱིར། དང་པོ་
གྲུབ་སྟེ། ཐེག་ཆེན་སེམས་བསྐྱེད་ཡིན་པའི་ཕྱིར། གཉིས་པ་གྲུབ་སྟེ། ཐེག་ཆེན་སོ་སྐྱེའི་
མཁྱེན་པ་ཡིན་པའི་ཕྱིར། ཁ་ཅིག །གཞི་ཤེས་ལ་དབྱེ་ན། གཉེན་པོ་གཞི་ཤེས་དང་མི་
མཐུན་ཕྱོགས་ཀྱི་གཞི་ཤེས་གཉིས་སུ་ཡོད་ཟེར་བ་མི་འཐད་དེ། མི་མཐུན་གཉེན་པའི་ཕྱོགས་
དག་དང༌། །ཞེས་ཕྱོགས་ཀྱི་སྒྲས་སྨོས་པ་ལ་དགོས་པ་ཡོད་པའི་ཕྱིར། གཞན་ཡང༌། བྱང་
འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་གཞི་ཤེས་སུ་ཐལ། དམ་
བཅའ་འཐད་པའི་ཕྱིར། ཁྱབ་སྟེ། གཉེན་པོའི་ཕྱོགས་དག་དང༌། །ཞེས་པའི་གཉེན་པོ་དེ་

166
རྗེ་བཙུན་ཆོས་ཀྱི་རྒྱལ་མཚན་གྱི་གསུང་
སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལ་བྱེད་རིགས་པའི་ཕྱིར་ཏེ། མི་མཐུན་ཕྱོགས་ཀྱི་
གཞི་ཤེས་ཞེས་པའི་མི་མཐུན་པ་དེ་བདེན་འཛིན་ལ་བྱེད་རིགས་པའི་ཕྱིར། གཞན་ཡང༌
མཚན་འཛིན་གྱི་གཞི་ཤེས་ཡོད་པར་ཐལ། གཉེན་པོ་གཞི་ཤེས་ཡོད་པའི་ཕྱིར། འདོད་ན།
མི་མཐུན་ཕྱོགས་ཀྱི་གཞི་ཤེས་དེ་མཚན་འཛིན་ཡིན་པར་ཐལ། འདོད་པའི་ཕྱིར ཁ་ཅིག།
ཐེག་དམན་འཕགས་པའི་རྒྱུད་ཀྱི་གཞི་ཤེས་ལ། མི་མཐུན་ཕྱོགས་ཀྱི་གཞི་ཤེས་ཀྱིས་ཁྱབ།
མི་མཐུན་ཕྱོགས་ཀྱི་གཞི་ཤེས་ལ་བདེན་འཛིན་གྱིས་བཅིངས་པའི་གཞི་ཤེས་ཀྱིས་ཁྱབ་ཟེར་ན།
སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པའི་རྒྱུད་ཀྱི་གཞི་ཤེས་ཆོས་ཅན། དང་
པོ་ལ་དེར་ཐལ། དེའི་ཕྱིར། འདོད་ན། དེ་ཆོས་ཅན། གཉིས་པ་དེར་ཐལ། དེའི་ཕྱིར།
འདོད་ན། དེ་ཆོས་ཅན། གཞི་ལམ་རྣམ་གསུམ་བདེན་གྲུབ་ཏུ་བདེན་ཞེན་གྱིས་འདོད་པའི་
གང་ཟག་གི་རྒྱུད་ཀྱི་གཞི་ཤེས་སུ་ཐལ། འདོད་པའི་ཕྱིར། ཁྱབ་སྟེ། རྣམ་བཤད་ལས།
བདེན་འཛིན་གྱིས་བཅིངས་པའི་དོན་ནི་གཞི་དང་ལམ་ལ་བདེན་པར་གྲུབ་མ་གྲུབ་བརྟགས་པ་ན་
བདེན་པར་ཞེན་པ་ལས་མི་འདའ་བའི་དོན་ཡིན་ཏེ སྔར་ཆོས་ཀྱི་གནས་ལུགས་ཐོས་བསམ་
གྱིས་ཀྱང་གཏན་ལ་མ་དབབ་པའི་དབང་དུ་བྱས་པའོ། །ཞེས་གསུངས་པའི་ཕྱིར། འདོད་མི་
ནུས་ཏེ ཆོས་ཅན་དེ་ཡིན་པའི་ཕྱིར། ཁ་ཅིག །མི་མཐུན་ཕྱོགས་ཀྱི་གཞི་ཤེས་དེ་སྐབས་
གསུམ་པའི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ཏེ། སྐབས་གསུམ་པས་དེ་བསྟན་
བྱའི་གཙོ་བོར་བྱས་ནས་བསྟན་པའི་ཕྱིར་ཏེ། དེས་གཞི་ཤེས་མཚོན་བྱེད་ཀྱི་ཆོས་དགུ་བསྟན་
བྱའི་གཙོ་བོར་བྱས་ནས་བསྟན་པའི་ཕྱིར་ཟེར་ན་མ་ཁྱབ་སྟེ། སྐབས་དང་པོས་སྟོང་ཉིད་བསྟན་
བྱའི་གཙོ་བོར་བྱས་ནས་བསྟན་པར་ཐལ། དེས་སྒྲུབ་པའི་རྟེན་རང་བཞིན་གནས་རིགས་དེ་
ལྟར་བསྟན་པའི་ཕྱིར་ཏེ དེས་རྣམ་མཁྱེན་མཚོན་བྱེད་ཀྱི་ཆོས་བཅུ་བསྟན་བྱའི་གཙོ་བོར་བྱས་
ནས་བསྟན་པའི་ཕྱིར། ཁྱབ་པ་ཁས། འདོད་མི་ནུས་ཏེ། རྣམ་བཤད་ལས། བསྟན་བཅོས་
མངོན་པར་རྟོགས་པའི་རྒྱན་འདིར་སྟོང་པ་ཉིད་ཀྱི་དོན་ཡང་དང་ཡང་དུ་བསྟན་མོད་ཀྱི་གཏན་ལ་
དབབ་བྱའི་གཙོ་བོ་ནི། ཞེས་སོགས་གསུངས་པའི་ཕྱིར། ཁ་ཅིག །སྐབས་གསུམ་པའི་

167
སྐབས་གསུམ་པའི་སྤྱི་དོན
དངོས་བསྟན་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ན། གཉེན་པོ་ཕྱོགས་ཀྱི་གཞི་ཤེས་
ཡིན་པས་ཁྱབ་ཟེར་བ་མི་འཐད་དེ། གཞི་ཤེས་དེ་དེ་ཡིན་པའི་ཕྱིར་ཏེ། དེས་གཞི་ཤེས་དངོས་
བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། མངོན་རྟོགས་རྒྱན་གྱིས་མངོན་པར་
རྟོགས་པ་བརྒྱད་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁ་ཅིག །དམན་
ལམ་སྔོན་དུ་མ་སོང་བའི་བྱང་སེམས་སྒོམ་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་མཁྱེན་པ་དེ་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་
གཞི་ཤེས་ཡིན་ཟེར་བ་མི་འཐད་དེ། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་
གྱིས་སྒོམ་པའི་བྱང་སེམས་མཐོང་ལམ་པ་མེད་པའི་ཕྱིར། ཉན་ཐོས་ཀྱི་ལམ་ནི་བྱང་ཆུབ་
སེམས་དཔས་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བ་ནི་མ་ཡིན་པས་སྒོམ་པའི་ལམ་ནི་
མ་བསྟན་ཏོ། །ཞེས་གསུངས་པའི་ཕྱིར་དང༌། ལམ་བསྒྲིགས་ལས། དེ་ཡང་མཐོང་ལམ་
མན་ཆད་དུ་གོམས་པ་ལྷུར་ལེན་གྱིས་ཀྱང་གོམས་པར་བྱ་སྟེ། ལས་དང་ཉོན་མོངས་པའི་
དབང་གིས་འཁོར་བའི་སྡུག་བསྔལ་རང་མཚན་པ་ཉམས་སུ་མྱོང་ན་གཞན་དོན་ལྟ་ཞོག།
རངདོན་ཡང་མི་ནུས་པས་ཉོན་མོངས་པའི་དཔལ་ལེགས་པར་གཞོམ་དགོས་པའི་ཕྱིར། བྱང་
ས་ལས། འཁོར་བའི་སྡུག་བསྔལ་ལས་བྱང་ཆུབ་སེམས་དཔར་རྣམས། ཉན་ཐོས་ལས་
འབུམ་འགྱུར་གྱིས་ཀྱང་སྐྱོ་བར་བྱ་དགོས་པར་གསུངས་པའི་ཕྱིར་གསུངས་སོ། །ཞེས་ཐེག་
ཆེན་གྱི་མཐོང་ལམ་མན་ཆད་དུ་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་
བསྒོམས་ཀྱང་མཐོང་ལམ་ཐོབ་ནས་དེ་ལྟར་མི་སྒོམ་པར་གསུངས་པའི་ཕྱིར། །དེས་ན་དམན་
ལམ་སྔོན་དུ་མ་སོང་བའི་བྱང་སེམས་མཐོང་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་མཁྱེན་པ་དེ་སྐབས་གསུམ་པའི་དངོས་ཀྱི་བསྟན་བྱའི་གཙོར་གྱུར་པའི་གཞི་
ཤེས་ཡིན་ལ། གཞི་ཤེས་ཀྱི་སྐབས་འདིར་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་
ཐེག་ཆེན་གྱི་མཐོང་ལམ་བསྟན་ཀྱང༌། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་
གྱིས་གོམས་པར་བྱེད་པའི་ཐེག་ཆེན་གྱི་མཐོང་ལམ་མ་བསྟན་ཏེ། རྣམ་བཤད་ལས། ཕྱི་མ་ནི་

168
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
མཐོང་ལམ་ལ་དམིགས་ཀྱིས་བཀར་པའོ་ཞེས་གསུངས་པའི་ཕྱིར། དམན་ལམ་སྔོན་དུ་མ་སོང་
བའི་བྱང་སེམས་ཚོགས་སྦྱོར་བས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་
གོམས་པར་བྱེད་ཀྱང༌། མི་རྟག་སོགས་བཅུ་དྲུག་བསྒོམ་བྱའི་གཙོ་བོར་མི་བྱེད་དེ། ལམ་དེ་
གོམས་པ་ལྷུར་ལེན་གྱི་ཚུལ་གྱིས་སྒོམ་ཞེས་པའི་དོན་ལམ་དེ་འབད་རྩོལ་ཆེན་པོས་སྒོམ་ཞེས་
པའི་དོན་ཡིན་ལ། ལམ་དེ་འབད་རྩོལ་ཆེན་པོས་སྒོམ་ན་ལམ་དེ་བསྒོམ་བྱའི་གཙོ་བོར་བྱས་
ནས་སྒོམ་པས་མ་ཁྱབ་པའི་ཕྱིར། ཁ་ཅིག །ལམ་བསྒྲིགས་ཀྱི་ལུང་དེའི་དོན་དུ་བསམས་ནས།
བྱང་སེམས་ཚོགས་སྦྱོར་པས་ཉོན་སྒྲིབ་སྤང་བྱའི་གཙོ་བོར་བྱེད་ཟེར་ན། དམན་ལམ་སྔོན་དུ་མ་
སོང་བའི་བྱང་སེམས་ཚོགས་ལམ་པ་དེ་ཉན་ཐོས་ཚོགས་ལམ་པ་ལས་དབང་པོ་རྟུལ་བར་ཐལ།
དེས་ཚོགས་སྦྱོར་གྱི་གནས་སྐབས་སུ་བསྐལ་ཆེན་དུ་མར་ཉོན་སྒྲིབ་སྤང་བྱའི་གཙོ་བོར་བྱེད་ཀྱང་
མཐོང་ལམ་གྱི་སྐབས་སུ་ཉོན་སྒྲིབ་ཟད་པར་མ་སྤངས། བརྩོན་འགྲུས་ཤིན་ཏུ་འབར་བའི་ཉན་
ཐོས་ཚོགས་ལམ་པས་ཚེ་གསུམ་ལ་ཉོན་སྒྲིབ་་སྤངས་པའི་མྱང་འདས་མངོན་དུ་བྱེད་
པའི་ཕྱིར།
༼ གཞི་ཤེས་ཀྱི་མཚན་ཉིད་དབྱེ་བ་ས་མཚམས་སོགས་བཤད་པ།༽
དེས་ན་གཞི་ཤེས་ལ་མཚན་ཉིད། དབྱེ་བ། ས་མཚམས། ཞར་ལ་སྐྱེས་བུ་གསུམ་གྱི་ལམ་
གྱི་རྣམ་གཞག་བཤད་པའོ། །དང་པོ་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་གང་ཟག་གི་
བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཡེ་ཤེས་གང་ཞིག་ཐེག་དམན་གྱི་
རྟོགས་རིགས་སུ་གནས་པ། གཞི་ཤེས་ཀྱི་མཚན་ཉིད། གཉིས་པ་ནི། དེ་ལ་གཉེན་པོ་
ཕྱོགས་ཀྱི་གཞི་ཤེས་དང༌། མི་མཐུན་ཕྱོགས་ཀྱི་གཞི་ཤེས་གཉིས་སུ་ཡོད། གསུམ་པ་ནི།
འཕགས་པ་མཐའ་དག་གི་རྒྱུད་ལ་ཡོད། བཞི་པ་ལ། རང་ཉིད་ངན་སོང་གི་སྡུག་བསྔལ་
ལས་ཐར་ནས་མངོན་མཐོའི་བདེ་བ་ཙམ་བསྒྲུབ་པའི་ཕྱིར་དུ་བརྩོན་བཞིན་པའི་གང་ཟག་དེ་སྐྱེས་
བུ་ཆུང་ངུ་དང༌། རང་ཉིད་འཁོར་བའི་སྡུག་བསྔལ་མཐའ་དག་ལས་ཐར་པའི་བདེ་བ་ཙམ་

169
སྐབས་གསུམ་པའི་སྤྱི་དོན།
བསྒྲུབ་པའི་ཕྱིར་དུ་བརྩོན་བཞིན་པའི་གང་ཟག་དེ་སྐྱེས་བུ་འབྲིང་དང༌། སེམས་ཅན་ཐམས་ཅད་
འཁོར་བའི་སྡུག་བསྔལ་མཐའ་དག་ལས་བསྒྲལ་བའི་ཕྱིར་དུ་བརྩོན་བཞིན་པའི་གང་ཟག་དེ་
སྐྱེས་བུ་ཆེན་པོ་ཡིན་ནོ། །དེ་གསུམ་གྱི་ལམ་གོ་རིམས་བཞིན་དུ། མངོན་མཐོའི་བདེ་བ་ཙམ་
སྒྲུབ་པར་བྱེད་པ་དང༌། ཐར་པའི་བདེ་བ་ཙམ་སྒྲུབ་པར་བྱེད་པ་དང༌། སེམས་ཅན་ཐམས་ཅད་
ཀྱི་དོན་དུ་རྣམ་མཁྱེན་སྒྲུབ་པར་བྱེད་པའི་བསམ་པ་རྣམས་ཡིན་ལ། བསམ་པ་དེ་རྣམས་སྐྱེས་
པའི་ཚད་ཡོད་དེ། རང་ཉིད་ངན་སོང་གི་སྡུག་བསྔལ་དང༌། འཁོར་བའི་སྡུག་བསྔལ་དང༌
སེམས་ཅན་ཐམས་ཅད་འཁོར་བའི་སྡུག་བསྔལ་མཐའ་དག་དང་འབྲལ་བར་འདོད་པའི་བསམ་
པ་རྣམས་ལ་མྱོང་བ་ཐོན་པ་ན་བློ་དེ་རྣམས་སྐྱེས་པར་འཇོག་པའི་ཕྱིར། བསམ་པ་དེ་རྣམས་
སྐྱེས་པའི་ཐབས་ཡོད་དེ། ངན་སོང་གི་ཉེས་དམིགས་རིག་པ་དང༌། འཁོར་བ་མཐའ་དག་གི་
ཉེས་དམིགས་རིགས་པ་དང༌། སེམས་ཅན་རྣམས་དྲི་མ་ཅན་ཤ་སྟག་ཏུ་མཐོང་བའི་སྒོ་ནས་དེ་
རྣམས་འཁོར་བའི་སྡུག་བསྔལ་གྱིས་མནར་ཚུལ་བསམ་པ་ལ་བརྟེན་ན རྣམས་སྐྱེ་བའི་
ཕྱིར།།
གཞི་ཤེས་མཚོན་བྱེད་ཀྱི་ཆོས་རྒྱས་པ་བཤད་པ་ལ།
༼དང་པོ་གཞི་ཤེས་ཀྱི་རང་བཞིན་བཤད་པ། ༽
གཉིས་པ་གཞི་ཤེས་མཚོན་བྱེད་ཀྱི་ཆོས་རྒྱས་པར་བཤད་པ་ལ། འོ་ན། སྐབས་གསུམ་
པ་འདིར་གཞི་ཤེས་འཆད་ན་འཆད་ཚུལ་དེ་གང་ཞེ་ན། འདི་ལ་ཡང་གཞི་ཤེས་ཀྱི་རང་བཞིན་
དང་༑ ཉེ་རིང་དུ་འཇོག་པའི་རྒྱུ་མཚན་དང༌། སྤང་བྱ་དང་གཉེན་པོའི་རབ་དབྱེ་དང༌། ཇི་
ལྟར་ཉམས་སུ་ལེན་པའི་ཚུལ་དང༌། དེ་ལྟར་ཉམས་སུ་བླངས་པའི་འབྲས་བུ་དང༌། མཁྱེན་
གསུམ་གྱི་མཇུག་བསྡུ་བཤད་པ་དང་དྲུག་ལས། དང་པོ་ལ། མདོ་ལས་གསུངས་ཚུལ་དང༌།
བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། གོང་དུ། འདི་ནི་བྱང་ཆེན་རྣམས་

170
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཀྱི་ཤེར་ཕྱིན་ནོ། །ཞེས་གསུངས་པ་ལས་འཕྲོས་ནས། རབ་འབྱོར་གྱིས་གསོལ་པ། བཅོམ་
ལྡན་འདས་བྱང་ཆེན་རྣམས་ཀྱི་ཤེར་ཕྱིན་ནི་ཚུ་རོལ་གྱི་མཐའ་མ་ལགས། ཞེས་སོགས་
གསུངས༑ གཉིས་པ་ལ། རྩ་འགྲེལ་གཉིས་ལས། དང་པོ་ནི། མདོ་དེའི་དོན་འཆད་པ་ལ།
ཚུ་རོལ་ཕ་རོལ་མཐའ་ལ་མིན།ཞེས་སོགས་གསུངས། གཉིས་པ་ལ། རྗེས་འགྲོའི་སྒོ་ནས་
བསྟན་པའི་ཐེག་ཆེན་གྱི་གཞི་ཤེས་དང༌། ལྡོག་འགྲོའི་སྒོ་ནས་བསྟན་པའི་ཐེག་དམན་གྱི་གཞི་
ཤེས་གཉིས་ལས། དང་པོ་ནི། ཚུ་རོལ་ཕ་རོལ་ཞེས་སོགས་ཀྱི་རྐང་པ་གཉིས་ཀྱིས།
ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་སྒོ་ནས་མི་རྟགས་སོགས་བཅུ་དྲུག་མངོན་སུམ་
དུ་རྟོགས་པའི་ཡེ་ཤེས་སྒོམ་ཚུལ་དེ་ཉིད་དངོས་སུ་བསྟན་ནས། དུས་རྣམས་མཉམ་པ་ཉིད་
ཤེས་ཕྱིར། །ཞེས་སོགས་ཀྱིས་སྒོམ་ཚུལ་དེ་ཉིད་འབྲས་ཡུམ་སྒྲུབ་པའི་ཉེ་ལམ་དུ་དངོས་སུ་
བསྟན་པ་ནས། དེའི་དོན་འཆད་པ་ལ། དུས་གསུམ་པའི་ཆོས་རྣམས་སྐྱེ་བ་མེད་པའི་རྣམ་
པར་མཉམ་པ་ཉིད་དུ་རྟོགས་པས། སངས་རྒྱས་དང་བྱང་ཆུབ་སེམས་དཔའ་རྣམས་ལ་ཉེ་བར་
གྱུར་བར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི། ཞེས་སོགས་གསུངས།
མདོ་ལས། བཅོམ་ལྡན་འདས་བྱང་ཆེན་རྣམས་ཀྱི་ཤེར་ཕྱིན་ནི་ཚུ་རོལ་གྱི་མཐའ་མ་ལགས།
ཕ་རོལ་གྱི་མཐའ་མ་ལགས། གཉིས་ཀའི་བར་ན་མི་དམིགས་པ་ལགས་སོ། །བཅོམ་ལྡན་
འདས་ཀྱིས་བཀའ་སྩལ་བ། རབ་འབྱོར་ཤིན་ཏུ་རྣམ་པར་དག་པའི་ཕྱིར་རོ། །ཞེས་པས་
འཁོར་བ་དང་མྱང་འདས་ལ་དོན་དམ་པར་མི་གནས་པ་དེ་བསྟན་ནས། དེའི་དོན་འཆད་པའི་
སྒོ་ནས་ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་སྒོ་ནས་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་ཡེ་ཤེས་སྒོམ་ཚུལ་དེ་དངོས་སུ་སྟོན་པ་ལ། ཚུ་རོལ་ཕ་རོལ་མཐའ་ལ་མིན།
དེ་དག་བར་ན་མི་གནས་པ། །ཞེས་གསུངས། དེའི་དོན་འཆད་པ་ལ། ཤེས་རབ་ཀྱིས་ཚུ་
རོལ་གྱི་མཐའ་འཁོར་བ་དང༌། སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་སྟེ། གོ་
རིམས་བཞིན་དུ་རྟག་པ་དང་ཆད་པའི་མཚན་ཉིད་དང་དེ་དག་གི་བར་ན་ཡང་མི་གནས་པས་
སྲིད་པ་དང་ཞི་བ་ལ་མི་གནས་པ་ཡིན་ནོ། །ཞེས་གསུངས། རབ་འབྱོར་གྱིས་གསོལ་པ།

171
སྐབས་གསུམ་པའི་སྤྱི་དོན།
བཅོམ་ལྡན་འདས་ཅིའི་སླད་དུ་བྱང་ཆེན་རྣམས་ཀྱི་ཤེར་ཕྱིན་ནི་ཚུ་རོལ་གྱི་མཐའ་མ་ལགས།
ཕ་རོལ་གྱི་མཐའ་མ་ལགས། གཉིས་ཀའི་བར་ན་མི་དམིགས་ཏེ། ཤིན་ཏུ་རྣམ་པར་དག་པའི་
ཕྱིར་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དུས་གསུམ་གྱི་ཆོས་
ཐམས་ཅད་མཉམ་པ་ཉིད་ཀྱི་ཕྱིར་རོ། །ཞེས་པས་དུས་གསུམ་མཉམ་པ་ཉིད་དུ་ཤེས་པ་དེ་
བསྟན་ནས། དེའི་དོན་བཤད་པའི་སྒོ་ནས་སྔར་གྱི་སྒོམ་ཚུལ་དེ་ཉིད་འབྲས་ཡུམ་སྒྲུབ་པའི་ཉེ་
ལམ་དུ་དངོས་སུ་སྟོན་པ་ལ། དུས་རྣམས་མཉམ་པ་ཉིད་ཤེས་ཕྱིར། །ཤེས་རབ་ཕ་རོལ་ཕྱིན་
པར་འདོད། །ཅེས་གསུངས། དེའི་དོན་འཆད་པ་ལ། དུས་གསུམ་པའི་ཆོས་རྣམས་ཞེས་
སོགས་གསུངས། གཉིས་པ་ལ། རྩ་བའི་རྐང་པ་དང་པོ་གཉིས་ཀྱིས་ཐབས་ཤེས་ཁྱད་པར་
ཅན་གཉིས་དང་བྲལ་བའི་སྒོ་ནས་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་
སྒོམ་ཚུལ་ཤུགས་ལ་བསྟན་ནས། དེའི་དོན་བཤད་པ་ལ། རང་གི་རྟོགས་པ་ཙམ་གྱིས་ཤེས་
རབ་ཀྱི་ཕ་རོལ་ཏུ་ཕྱིན་པ་སྙིང་བརྩེ་བ་དང་ཤེས་རབ་དང་བྲལ་བའི་སྒོ་ནས་དངོས་པོ་དང་དངོས་
པོ་མེད་པར་དམིགས་པ་ཉིད་ཀྱིས་འཁོར་བ་དང་མྱ་ངན་ལས་འདས་པ་ལ་གནས་པ་ཡིན་པར་
ཤེས་པར་བྱའོ། །ཞེས་གསུངས། རྐང་པ་ཕྱི་མ་གཉིས་ཀྱིས་སྒོམ་ཚུལ་དེ་ཉིད་འབྲས་ཡུམ་
སྒྲུབ་པའི་རིང་ལམ་དུ་ཤུགས་ལ་བསྟན་ནས། དེའི་དོན་འཆད་པ་ལ། ཉན་ཐོས་ལ་སོགས་པ་
ལ་དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར། ཡང་དག་པའི་ཤེར་ཕྱིན་དང་རིང་བར་
འགྱུར་བས། ཞེས་གསུངས། ཁོ་ན་རེ། སྐབས་འདིར་ཐབས་ཤེས་ཁྱད་པར་ཅན་དང་བྲལ་
བའི་ཐེག་དམན་གྱི་གཞི་ཤེས་འཆད་མི་རིགས་ཏེ། དེ་ཚུ་རོལ་ཕ་རོལ་མཐའ་ལ་མིན། །ཞེས་
སོགས་ཀྱི་སྒྲས་མ་ཟིན་པའི་ཕྱིར། ཞེ་ན། སྐྱོན་མེད་དེ། གཞི་ཤེས་བཤད་པའི་སྐབས་སུ་
ཐེག་ཆེན་གྱི་གཞི་ཤེས་དེ་འཁོར་འདས་བར་གསུམ་དུ་དོན་དམ་པར་མི་གནས་པ་དང༌། དུས་
གསུམ་མཉམ་པ་ཉིད་དུ་རྟོགས་པའི་ཤེས་རབ་ཀྱིས་ཟིན་པར་དངོས་སུ་བསྟན་པ་དེ་ལས་བཟློག་
སྟེ༑ ཤུགས་ལ་བསྟན་པས་ཤུགས་བསྟན་ལ་ཡོད་པའི་ཕྱིར། ཞེས་འཆད་པ་ལ། ཀུན་ཤེས་
པ་ཉིད་ཀྱི་སྐབས་ལས་བཟློག་སྟེ་བསྟན་བས། ཞེས་གསུངས། གཞུང་དོན་ནི། མི་རྟག་

172
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། སྲིད་མཐའ་ལ་
མི་གནས་ཏེ། སྲིད་མཐའ་འགོག་བྱེད་ཀྱི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་
མཁྱེན་པ་ཡིན་པའི་ཕྱིར། དེ་ཆོས་ཅན་ཞི་མཐའ་ལ་མི་གནས་ཏེ། ཞི་མཐའ་འགོག་བྱེད་ཀྱི་
སྙིང་རྗེས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན། སྲིད་ཞི་
གཉིས་ཀྱི་བར་ན་དོན་དམ་པར་མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་
ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན།
སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་
སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་རྒྱུད་ཀྱི་མཁྱེན་
པ་ཡིན་པའི་ཕྱིར། ཁ་ཅིག། གཉེན་པོ་གཞི་ཤེས་ཆོས་ཅན། སྲིད་མཐའ་ལ་མི་གནས་ཏེ
སྲིད་མཐའ་འགོག་ནུས་ཀྱི་ཤེས་རབ་ཀྱིས་ཟིན་པའི་ཕྱིར། ཞི་མཐའ་ལ་མི་གནས་ཏེ། ཞི་
མཐའ་འགོག་ནུས་ཀྱི་སྙིང་རྗེས་ཟིན་པའི་ཕྱིར། སྲིད་ཞི་གཉིས་ཀྱི་བར་ན་མི་གནས་ཏེ། སྲིད་
ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། སངས་རྒྱས་དང་བྱང་ཆུབ་སེམས་པའི་རྒྱུད་
ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་སུམ་དུ་རྟོགས་པའི་ཕྱིར། ཞེས་ཟེར་ན
ངེས་པའི་རྒྱུན་ཞུགས་སྲིད་པ་ལན་བདུན་པ་བའི་ཡིད་ཀྱི་རྣམ་པར་ཤེས་པ་ཆོས་ཅན། སྲིད་
མཐའ་ལ་མི་གནས་པར་ཐལ། རྟགས་དེའི་ཕྱིར་ཏེ། གང་ཟག་གི་བདག་མེད་མངོན་སུམ་དུ་
རྟོགས་པའི་ཤེས་རབ་ཀྱིས་ཟིན་པའི་ཕྱིར་ཏེ། འཕགས་པའི་རྒྱུད་ཀྱི་མཁྱེན་པ་ཡིན་པའི་ཕྱིར།
འདོད་མི་ནུས་ཏེ། ངེས་པའི་རྒྱུན་ཞུགས་སྲིད་པ་ལན་བདུན་པ་བ་སྲིད་མཐའ་ལ་གནས་པའི་
ཕྱིར༑ གཞན་ཡང༌། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་
དེ་གཞི་ཤེས་སུ་ཐལ། གཉེན་པོ་གཞི་ཤེས་ཀྱིས་སྲིད་ཞི་བདེན་སྟོང་དུ་མངོན་སུམ་དུ་རྟོགས་
པའི་ཕྱིར། རྟགས་ཁས། གཞན་ཡང༌། བྱང་འཕགས་ཀྱི་རྒྱུད་ཀྱི་གཉེན་པོ་གཞི་ཤེས་ཀྱིས་
སྲིད་ཞི་བདེན་སྟོང་དུ་མངོན་སུམ་དུ་རྟོགས་པར་ཐལ། གཉེན་པོ་གཞི་ཤེས་ལ་དེའི་ཕྱིར།
རྟགས་ཁས། འདོད་ན། སློབ་ལམ་དུ་བློ་གཅིག་གིས་བདེན་གཉིས་ཅིག་ཅར་དུ་མངོན་སུམ་དུ་

173
སྐབས་གསུམ་པའི་སྤྱི་དོན .
རྟོགས་པ་ཡོད་པར་ཐལ་ལོ། །གཞན་ཡང༌། གཉེན་པོ་གཞི་ཤེས་ཆོས་ཅན། སྲིད་ཞི་གཉིས་
ཀྱི་བར་ན་གནས་པར་ཐལ། དེ་གཉིས་ཀྱི་དབུས་ན་གནས་པའི་ཕྱིར་ཏེ། ཐེག་ཆེན་འཕགས་
པའི་མཁྱེན་པ་ཡིན་པའི་ཕྱིར། གཞན་ཡང༌། ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་མཁྱེན་པ་ཆོས་ཅན། སངས་རྒྱས་དང་བྱང་ཆུབ་སེམས་དཔའི་རྒྱུད་ལ་ཉེ་
བར་ཐལ། །དུས་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར།
ཁྱབ་པ་ཁས། ཁ་ཅིག། །ཁྱད་པར་གསུམ་ལྡན་གྱི་གཞི་ཤེས་པའི་ཤེར་ཕྱིན་ཆོས་ཅན།
སངས་རྒྱས་དང་བྱང་ཆུབ་སེམས་དཔའི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་
མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། གཞི་ཤེས་པའི་ཤེར་ཕྱིན་
ཆོས་ཅན། ཁྱད་པར་གསུམ་དང་ལྡན་ཏེ། སྲིད་མཐའ་ལ་མི་གནས། ཞི་མཐའ་ལ་མི་
གནས༑ སྲིད་ཞི་གཉིས་ཀྱི་བར་དུ་དོན་དམ་པར་མི་གནས་པའི་ཕྱིར། སྲིད་མཐའ་ལ་མི་
གནས་ཏེ། སྲིད་མཐའ་འགོག་བྱེད་ཀྱི་ཡེ་ཤེས་ཡིན་པའི་ཕྱིར། ཞི་མཐའ་མི་གནས་ཏེ། ཞི་
མཐའ་འགོག་བྱེད་ཀྱི་ཡེ་ཤེས་ཡིན་པའི་ཕྱིར། སྲིད་ཞི་གཉིས་ཀྱི་བར་ན་དོན་དམ་པར་མི་
གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ཞེས་
ཟེར་ན ཤེས་རབ་ཕ་རོལ་ཕྱིན་པར་འདོད། །ཅེས་པའི་སྐབས་ནས་དངོས་སུ་བསྟན་པའི་
ཤེར་ཕྱིན་དེ་འབྲས་བུ་ཤེར་ཕྱིན་ལ་བྱེད་རིགས་པར་ཐལ། སྦྱོར་བ་འཐད་པའི་ཕྱིར། འདོད་ན།
དུས་གསུམ་བའི་ཆོས་རྣམས་སྐྱེ་བ་མེད་པའི་རྣམ་པར་མཉམ་པ་ཉིད་དུ་རྟོགས་པས་སངས་རྒྱས་
དང་བྱང་ཆུབ་སེམས་དཔའ་རྣམས་ལ་ཉེ་བར་གྱུར་པར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་
པ་གང་ཡིན་པ་དེ་ནི ཞེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་དེ་འབྲས་བུ་ཤེར་
ཕྱིན་ལ་བྱེད་རིགས་པར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་བཤད་ལས།
ལམ་ཤེར་ཕྱིན་འདི་ལ་མི་རྟགས་སོགས་རྟོགས་པའི་ཤེས་རབ་དང༌། སྙིང་རྗེ་ཆེན་པོ་དང༌།
སྟོང་ཉིད་རྟོགས་པ་ལ་སོགས་པ་དུ་མ་ཡོད་པའི་ནང་ནས་ལག་རྗེས་མི་འདྲ་བ་སོ་སོར་བཞག་ན།
ཞེས་གསུངས་པའི་ཕྱིར་དང༌། གསེར་འཕྲེང་ལས་ཀྱང༌། འདིར་ཉེ་རིང་དུ་གྱུར་པའི་ཡུམ་

174
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
འབྲས་ཡུམ་ལ་འདོད་པ་ནི་རྒྱ་ཆུང་སྟེ། ཚིགས་བཅད་འདིས་ཟིན་པའི་ཡུམ་དེ་བྱང་སེམས་ལ་
ཡོད་པར་མདོ་འགྲེལ་ཐམས་ཅད་ལས་གསུངས་པས་སོ། །དེས་ན་རྒྱལ་བའི་ཡུམ་ཞེས་འབྱུང་
ཡང་སྲས་ཀྱི་གཙོ་བོ་ཞེས་བརྗོད་པ་ཡིན་ནོ། །ཞེས་གསུངས་པའི་ཕྱིར། ཁ་ཅིག། ལམ་
ཤེས་གང་ཞིག། འདིར་བསྟན་སྲིད་མཐའ་འགོག་ནུས་ཀྱི་ཤེས་རབ་ཀྱིས་ཟིན་པ། ཤེས་པས་
སྲིད་ལ་མི་གནས་པའི་ལམ་ཤེས་ཀྱིས་མཚན་ཉིད། དེ་གང་ཞིག། འདིར་བསྟན་ཞི་མཐའ་
འགོག་ནུས་ཀྱི་སྙིང་རྗེས་ཟིན་པ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད་ཟེར་
བ་མི་འཐད་དེ། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་དེ་མཚོན་བྱ་དང་པོ་དེ་མ་
ཡིན་པའི་ཕྱིར་ཏེ དེ་གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་
མི་གནས་པའི་ཕྱིར་ཏེ། དེ་ཐེག་དམན་གྱི་རྟོགས་རིགས་སུ་མི་གནས་པའི་ཕྱིར། གཞན་ཡང༌།
ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་གཉིས་པ་དེར་ཐལ།
མཚན་ཉིད་དེའི་ཕྱིར་ཏེ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། འདོད་མི་ནུས་ཏེ།
གཞི་ཀུན་རྫོབ་ལ་ལྟོས་པའི་ཞི་མཐའ་འགོག་བྱེད་ཀྱི་རྟོགས་རིགས་སུ་མི་གནས་པའི་ཕྱིར་ཏེ
ཐབས་ཁྱད་པར་ཅན་གྱི་རྟོགས་རིགས་སུ་མི་གནས་པའི་ཕྱིར། ཁ་ཅིག། ·ཐེག་དམན་གྱི་
རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། དང་པོའི་མཚན་ཉིད། ཐེག་
ཆེན་གྱི་རྟོགས་རིགས་སུ་གནས་པའི་དེ་གཉིས་པའི་མཚན་ཉིད་དུ་འཇོག་པ་མི་འཐད་དེ། དང་
པོ་ལ། བྱང་འཕགས་ཀྱི་རྒྱུད་ཀྱི་གཉིས་སྟོང་མངོན་སུམ་དུ་རྟོགས་པའི་མཁྱེན་པ་དང༌།
གཉིས་པ་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མ་ངེས་པའི་ཕྱིར། ཁ་ཅིག།
གཞི་ཤེས་ལ་ཤེས་པས་སྲིད་ལ་མི་གནས་པའི་གཞི་ཤེས་དང༌། སྙིང་རྗེས་ཞི་ལ་མི་གནས་
པའི་གཞི་ཤེས་གཉིས་སུ་ཡོད་ཟེར་བ་མི་འཐད་དེ། བྱང་སེམས་མཐོང་ལམ་པའི་རྒྱུད་ཀྱི་སྙིང་
རྗེ་ཆེན་པོ་དེ་གཞི་ཤེས་སུ་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན།
ཐེག་དམན་གྱི་རྟོགས་རིགས་སུ་གནས་པར་ཐལ་ལོ། །འདོད་མི་ནུས་ཏེ། ཆོས་ཅན་དེ་ཡིན་
པའི་ཕྱིར། ཁོ་ན་རེ། དེ་ཐེག་དམན་གྱི་རྟོགས་རིགས་སུ་གནས་པར་ཐལ། སྙིང་རྗེ་ཚད་

175
སྐབས་གསུམ་པའི་སྤྱི་དོན
མེད་དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར་ཏེ། སྙིང་རྗེ་ཚད་མེད་གཙོ་བོར་སྒོམ་
པའི་ཐེག་དམན་གྱི་གང་ཟག་ཡོད་པའི་ཕྱིར་ཏེ། དེ་རྒྱུད་ལྡན་གྱི་དེ་ཡོད་པའི་ཕྱིར། ཟེར་ན་མ་
ཁྱབ༑ ཁོ་ན་རེ། དམ་བཅའ་དེར་ཐལ། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་
མངོན་སུམ་དུ་རྟོགས་པའི་ཡེ་ཤེས་དེ་ཤེས་པས་སྲིད་ལ་མི་གནས་པའི་གཞི་ཤེས་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། གཞི་ཤེས་གང་ཞིག། གཞི་ཀུན་རྫོབ་ལ་ལྟོས་ཏེ་
སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཕྱིར། ཟེར་ན་མ་ཁྱབ་སྟེ། ཤེས་བྱ་
ཆོས་ཅན། གཉེན་པོ་ཕྱོགས་ཀྱི་ལམ་ཤེས་ཡོད་པར་ཐལ། ཤེས་པས་སྲིད་ལ་མི་གནས་པའི་
གཞི་ཤེས་ཡོད་པའི་ཕྱིར། རྟགས་ཁས། འདོད་ན། མི་མཐུན་ཕྱོགས་ཀྱི་ལམ་ཤེས་ཡོད་
པར་ཐལ་ལོ། །འདོད་མི་ནུས་ཏེ། དེ་འདྲའི་ཐ་སྙད་བྱམས་པའི་གཞུང་ལས་མ་བཤད་པའི་
ཕྱིར༑ གཞན་ཡང༌། ཤེས་པས་སྲིད་ལ་མི་གནས་ཤིང༌། །ཞེས་པའི་གཞུང་འདིས་ཤེས་
པས་སྲིད་ལ་མི་གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་བསྟན་པར་ཐལ། དེ་
ཡོད་པའི་ཕྱིར། རྟགས་ཁས། འདོད་མི་ནུས་ཏེ། དེ་ལམ་ཤེས་ལ་དོགས་པ་དཔྱོད་པའི་
གཞུང་ཡིན་པའི་ཕྱིར། ཁ་ཅིག། སྲིད་མཐའ་ཞེས་པའི་སྒྲ་འཇུག་པའི་འཇུག་གཞི་དེ་ལ་དུ་མ་
ཡོད་དེ། ལས་ཉོན་གྱི་དབང་གིས་སྲིད་པར་སྐྱེ་བ་ལེན་པའི་ཆ་དེ་ཀུན་རྫོབ་ལ་ལྟོས་པའི་སྲིད་
མཐའ་ཡིན། དེ་ནི། ཤེས་རབ་ཀྱིས་ཚུ་རོལ་གྱི་མཐའ་འཁོར་བ་དང༌། ཞེས་པས་བསྟན།
དེ་འདྲའི་ཆ་བདེན་པར་གྲུབ་པ་དེ་དོན་དམ་ལ་ལྟོས་པའི་སྲིད་མཐའ་ཡིན། ལས་ཉོན་གྱི་དབང་
གི་སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པའི་ཆ་དེ་བྱང་སེམས་ལམ་ལ་ལྟོས་པའི་
སྲིད་མཐའ་ཡིན། དེ་ནི། དངོས་པོར་དམིགས་པ་ཉིད་ཀྱིས་འཁོར་བ་ལ་གནས་པ་ཡིན་པར་
ཤེས་པར་བྱའོ། །ཞེས་པས་བསྟན། ཞི་མཐའ་ཞེས་པའི་སྒྲ་འཇུག་པའི་འཇུག་གཞི་དེ་ལ་དུ་
མ་ཡོད་དེ། ལས་ཉོན་གྱིས་འཁོར་བར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་དེ་ཀུན་རྫོབ་
ལ་ལྟོས་པའི་ཞི་མཐའ་ཡིན། དེ་ནི། སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་སྟེ།
ཞེས་པས་བསྟན། དེ་འདྲའི་མྱང་འདས་བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན།

176
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
དེ་འདྲའི་མྱང་འདས་ལ་མཐའ་གཅིག་ཏུ་བླང་བྱར་བྱེད་པ་དེ་བྱང་སེམས་ལམ་ལ་ལྟོས་ཏེ་ཞི་
མཐའ་ཡིན། དེ་ནི། དངོས་པོ་མེད་པར་དམིགས་པ་ཉིད་ཀྱིས་མྱ་ངན་ལས་འདས་པ་ལ་
གནས་པ་ཡིན་པར་ཤེས་པར་བྱའོ། །ཞེས་པས་བསྟན། ཞེས་ཟེར་ན། ཤེས་བྱ་ཆོས་ཅན།
ལས་ཉོན་གྱི་དབང་གིས་སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པའི་གང་ཟག་ཡིན་ན་
བྱང་སེམས་ལམ་ལ་ལྟོས་ཏེ་སྲིད་མཐའ་ལ་གནས་པའི་གང་ཟག་ཡིན་དགོས་པར་ཐལ། དེ་
འདྲའི་ཆ་དེ་བྱང་སེམས་ལམ་ལ་ལ་ལྟོས་ཏེ། སྲིད་མཐའ་ཡིན་པའི་ཕྱིར། འདོད་ན། བྱང་
སེམས་སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ལམ་བསྒྲིགས་
ལས༑ དེ་ཡང་མཐོང་ལམ་མན་ཆད་དུ་གོམས་པ་ལྷུར་ལེན་གྱིས་ཀྱང༌། ཞེས་སོགས་
གསུངས་པའི་ཕྱིར། འདོད་ན། ཉན་ཐོས་ལ་སོགས་པ་ལ་དུས་གསུམ་མཉམ་པ་ཉིད་དུ་ཤེས་
པ་མེད་པའི་ཕྱིར། ཞེས་སོགས་སྒྲ་སྨོས་པ་ལ་དགོས་པ་མེད་པར་ཐལ། དངོས་པོ་དང་དངོས་
པོ་མེད་པར་དམིགས་པ་ཉིད་ཀྱི་ཞེས་སོགས་ཀྱི་སྐབས་ཀྱི་སྲིད་མཐའ་དེ་བྱང་སེམས་ལམ་ལ་
ལྟོས་པའི་སྲིད་མཐའ་དང༌། དེའི་སྐབས་ཀྱི་ཞི་མཐའ་དེ་བྱང་སེམས་ལམ་ལ་ལྟོས་པའི་ཞི་
མཐའ་ལ་བྱེད་རིགས་པ་གང་ཞིག འདོད་པའི་ཕྱིར། གཞན་ཡང༌། སྟོང་ཉིད་རྟོགས་པའི་
ཉན་ཐོས་དགྲ་བཅོམ་པ་དེ་བྱང་སེམས་ལམ་ལ་ལྟོས་ཏེ་སྲིད་མཐའ་ལ་གནས་པར་ཐལ། ལས་
ཉོན་གྱིས་འཁོར་བར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པ་དེ་བྱང་སེམས་ལམ་ལ་ལྟོས་ཏེ་
སྲིད་མཐའ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དངོས་པོར་དམིགས་
པ་ཉིད་ཀྱིས་འཁོར་བ་ལ་གནས་པ་ཡིན་པར་ཤེས་པར་བྱའོ། །ཞེས་པའི་སྐབས་ནས་དངོས་སུ་
བསྟན་པའི་འཁོར་བ་ལ་གནས་པར་ཐལ། འདོད་པ་གང་ཞིག། དེའི་སྐབས་ཀྱི་སྲིད་མཐའ་
དེ་བྱང་སེམས་ལམ་ལ་ལྟོས་པའི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། དེ་
ཆོས་ཅན། ཁྱོད་ཀྱིས་སྟོང་ཉིད་མངོན་སུམ་དུ་མ་རྟོགས་པར་ཐལ། འདོད་པའི་ཕྱིར། ཁྱབ་
སྟེ༑ ཉན་ཐོས་ལ་སོགས་པ་ལ་དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར། ཞེས་
གསུངས་པའི་ཕྱིར། ཁ་ཅིག། ཀུན་རྫོབ་ལ་ལྟོས་ཏེ་སྲིད་མཐའ་ལ་གནས་པའི་གང་ཟག་ཡིན་

177
སྐབས་གསུམ་པའི་སྤྱི་དོན།
ན༑ ལས་ཉོན་གྱིས་འཁོར་བར་སྐྱེ་བ་ལེན་པས་ཁྱབ་ཟེར་ན། སྲིད་པ་ཐ་མ་པའི་ཉན་ཐོས་སྒོམ་
ལམ་པ་ཆོས་ཅན། དེར་ཐལ། དེའི་ཕྱིར་ཏེ། ཀུན་རྫོབ་ལ་ལྟོས་པའི་སྲིད་ཞི་གང་རུང་གི་
མཐའ་ལ་གནས། ཀུན་རྫོབ་ལ་ལྟོས་པའི་ཞི་མཐའ་ལ་མི་གནས་པའི་ཕྱིར། དང་པོ་གྲུབ་སྟེ
ཐེག་དམན་གྱི་གང་ཟག་ཡིན་པའི་ཕྱིར། ཁྱབ་སྟེ། སྲིད་དང་ཞི་བར་ལྟུང་པའི་ཕྱིར། །ཞེས་
གསུངས་པའི་ཕྱིར། གཉིས་པ་གྲུབ་སྟེ། ཐེག་དམན་སློབ་པ་ཡིན་པའི་ཕྱིར། འདོད་མི་ནུས་
ཏེ༑ ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པའི་གང་ཟག་ཡིན་པའི་ཕྱིར། ཁ་ཅིག
འཁོར་བ་བདེན་པར་འཛིན་པའི་བདེན་འཛིན་དོན་དམ་ལ་ལྟོས་པའི་སྲིད་མཐའ་དང༌། མྱང་
འདས་བདེན་པར་འཛིན་བའི་བདེན་འཛིན་དོན་དམ་ལ་ལྟོས་པའི་ཞི་མཐའ་ཡིན་ཟེར་ན། མི་
འཐད་དེ། དོན་དམ་ལ་ལྟོས་པའི་སྲིད་ཞིའི་མཐའ་མེད་པའི་ཕྱིར་ཏེ། འཁོར་བ་བདེན་གྲུབ་
དང་མྱང་འདས་བདེན་གྲུབ་མེད་པའི་ཕྱིར ཁོ་ན་རེ། དོན་དམ་ལ་ལྟོས་པའི་སྲིད་ཞིའི་མཐའ་
ལ་གནས་པའི་གང་ཟག་མེད་པར་ཐལ། དོན་དམ་ལ་ལྟོས་པའི་སྲིད་ཞིའི་མཐའ་མེད་པའི་ཕྱིར།
ཟེར་ན་མ་ཁྱབ་སྟེ། རྟག་ཆད་ཀྱི་མཐའ་ལ་གནས་པའི་གང་ཟག་མེད་པར་ཐལ། རྟག་ཆད་ཀྱི་
མཐའ་མེད་པའི་ཕྱིར། ཁྱབ་པ་ཁས། ཁོ་ན་རེ། སེམས་ཙམ་པ་དེ་དོན་དམ་ལ་ལྟོས་ཏེ་
སྲིད་ཞིའི་མཐའ་ལ་གནས་པར་ཐལ། དེ་ལ་གནས་པའི་གང་ཟག་ཡོད་པའི་ཕྱིར། འདོད་ན།
དེ་ཆོས་ཅན། སྲིད་ཞི་བདེན་གྲུབ་ལ་གནས་པར་ཐལ། འདོད་པའི་ཕྱིར། ཁྱབ་སྟེ། འཁོར་
བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང༌། མྱང་འདས་བདེན་གྲུབ་དོན་དམ་ལ་
ལྟོས་པའི་ཞི་མཐའ་ཡིན་པའི་ཕྱིར་ཟེར་ན་མ་ཁྱབ་སྟེ། བྱང་སེམས་འཕགས་པའི་རྒྱུད་ཀྱི་
དམིགས་མེད་ལ་དམིགས་པའི་སྙིང་རྗེ་ཆོས་ཅན། བདེན་མེད་ལ་དམིགས་པར་ཐལ།
དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་སྟེ། དམིགས་མེད་ལ་དམིགས་
པའི་སྙིང་རྗེ་ཞེས་པའི་དམིགས་པ་མེད་པ་དེ། བདེན་མེད་ལ་བྱེད་རིགས་པའི་ཕྱིར། ཁྱབ་པ་
ཁས༑ ཁ་ཅིག། སངས་རྒྱས་འཕགས་པ་དེ་སྲིད་མཐའ་ལ་གནས་ཀྱང༌། སྐབས་འདིར་
བསྟན་གྱི་སྲིད་མཐའ་ལ་མི་གནས་ཟེར་ན། ཤེས་བྱ་ཆོས་ཅན། སངས་རྒྱས་འཕགས་པའི་

178
རྗེ་བཙུན་ཆོས་ཀྱི་རྒྱལ་མཚན་གྱི་གསུང
རྒྱུད་ལ་སྲིད་མཐའ་ཡོད་པར་ཐལ། དམ་བཅའ་དེའི་ཕྱིར། འདོད་ན། དེའི་རྒྱུད་ལ་ཀུན་རྫོབ་
ལ་ལྟོས་པའི་སྲིད་མཐའ་ཡོད་པར་ཐལ་ལོ། །འདོད་ན། དེའི་རྒྱུད་ལ་གཞི་ཀུན་རྫོབ་ལ་ལྟོས་
ཏེ་སྲིད་མཐའ་འགོག་བྱེད་ཀྱི་ཤེས་རབ་མེད་པར་ཐལ། འདོད་པའི་ཕྱིར། གཞན་ཡང༌།
མྱང་འདས་དེ་སྲིད་མཐའ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། ཐེག་
དམན་གྱི་མྱང་འདས་དེ་ཡང་དེར་ཐལ་ལོ། །འདོད་མི་ནུས་ཏེ། ཞི་མཐའ་ཡིན་པའི་ཕྱིར།
ཁོ་ན་རེ། སངས་རྒྱས་འཕགས་པ་ཆོས་ཅན། སྲིད་མཐའ་ལ་གནས་པར་ཐལ། འཁོར་བའི་
མཐའ་ལ་གནས་པའི་ཕྱིར་ཏེ། འཁོར་བའི་ཕྱི་མཐའ་ལ་གནས་པ་གང་ཞིག། དེ་འཁོར་བའི་
མཐའ་ཡིན་པའི་ཕྱིར། དང་པོ་གྲུབ་སྟེ། དེ་མངོན་དུ་བྱས་པའི་གང་ཟག་ཡིན་པའི་ཕྱིར།
གཉིས་པ་གྲུབ་སྟེ འཁོར་བའི་མཐའ་ཅིག་ཡོད་པའི་ཕྱིར་ཟེར་ན་མ་ཁྱབ་སྟེ། སངས་རྒྱས་
འཕགས་པ་ཆོས་ཅན། སྐབས་འདིར་བསྟན་གྱི་སྲིད་མཐའ་ལ་གནས་པར་ཐལ། སྐབས་
འདིར་བསྟན་གྱི་འཁོར་བའི་མཐའ་ལ་གནས་པའི་ཕྱིར། ཞེས་སོགས་མཚུངས་པ་སྔར་བཞིན་
བྱའོ༑ ༑ཁོ་ན་རེ། འཁོར་བ་དེ་འཁོར་བའི་མཐའ་ཡིན་པར་ཐལ། འཁོར་བའི་མཐའ་ཡོད་པ་
གང་ཞིག །མྱང་འདས་དེ་དེ་མ་ཡིན་པའི་ཕྱིར། འདོད་ན མྱང་འདས་དེ་མྱང་འདས་ཀྱི་
མཐའ་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་ན། སངས་རྒྱས་འཕགས་པ་དེ་
མྱང་འདས་ཀྱི་མཐའ་ལ་གནས་པར་ཐལ་ལོ། །ཟེར་ན། འཁོར་བ་ཡིན་ན་འཁོར་བའི་མཐའ་
མ་ཡིན་དགོས་པར་ཐལ འཁོར་བའི་མཐའ་ལ་གནས་པའི་གང་ཟག་ཡིན་ན་མྱང་འདས་ཐོབ་
པས་ཁྱབ་པའི་ཕྱིར། འདོད་ན། མྱང་འདས་ཡིན་ན་མྱང་འདས་ཀྱི་མཐའ་མ་ཡིན་དགོས་པར་
ཐལ་ལོ། །ཁ་ཅིག །ལས་ཉོན་གྱི་དབང་གིས་རྒྱུན་རིང་པོར་ཉིང་མཚམས་སྦྱོར་བ་སྐབས་
འདིར་བསྟན་གྱི་སྲིད་མཐའ་ཡིན། དེ་ནི། ཤེས་རབ་ཀྱིས་ཚུ་རོལ་གྱི་མཐའ་འཁོར་བ་རྟག་
པའི་མཚན་ཉིད། ཅེས་པས་བསྟན། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པ་དེ་
ཡང་སྐབས་འདིར་བསྟན་གྱི་སྲིད་མཐའ་ཡིན། དེ་ནི། དངོས་པོར་དམིགས་པ་ཉིད་ཀྱིས་
འཁོར་བ་ལ་གནས་པ་ཡིན་པར་ཤེས་པར་བྱའོ། །ཞེས་པས་བཤད། སྲིད་པར་སྐྱེ་བ་ཆད་

179
སྐབས་གསུམ་པའི་སྤྱི་དོན
ཙམ་གྱིས་ཐོབ་པའི་མྱང་འདས་དེ་སྐབས་འདིར་བསྟན་གྱི་ཞི་མཐའ་ཡིན། དེ་ནི། སྙིང་རྗེས་
ཕ་རོལ་གྱི་མཐའ་མྱ་ངན་ལས་འདས་པ་ཆད་པའི་མཚན་ཉིད། ཅེས་པས་བཤད། དེ་འདྲའི་
མྱང་འདས་ལ་མཐའ་གཅིག་ཏུ་བླང་བྱར་ཞེན་པ་དེ་ཡང་སྐབས་འདིར་བསྟན་གྱི་ཞི་མཐའ་ཡིན།
དེ་ནི། དངོས་པོ་མེད་པར་དམིགས་པ་ཉིད་ཀྱིས་མྱ་ངན་ལས་འདས་པ་ལ་གནས་པ་ཡིན་པར་
ཤེས་པར་བྱའོ། །ཞེས་པས་བཤད། ཞེས་གསུངས། ཤེས་བྱ་ཆོས་ཅན། ཉན་ཐོས་དགྲ་
བཅོམ་པ་དེ་སྐབས་འདིར་བསྟན་གྱི་སྲིད་མཐའ་ལ་གནས་པར་ཐལ། སྐབས་འདིར་བསྟན་གྱི་
སྲིད་མཐའ་གཉིས་པ་དེ་འཐད་པའི་ཕྱིར། འདོད་ན། དེ་ཆོས་ཅན། སྐབས་འདིར་བསྟན་གྱི་
ཚུ་རོལ་འཁོར་བའི་མཐའ་ལ་གནས་པར་ཐལ་ལོ། །འདོད་ན། འཁོར་བ་སྤངས་པའི་གང་
ཟག་གི་རྒྱུད་ལ་སྐབས་འདིར་བསྟན་གྱི་སྲིད་མཐའ་ཡོད་པར་ཐལ་ལོ། །འདོད་མི་ནུས་ཏེ།
རྣམ་བཤད་ལས། ཚུ་རོལ་ནི་སོ་སོ་སྐྱེ་བོ་ལ་ལྟོས་པ་སྟེ། ཚུར་ངོས་ན་ཡོད་ཀྱི་འཁོར་བ་
སྤངས་པའི་ཕར་ངོས་ན་མེད་པའི་དོན་ནོ། །ཞེས་གསུངས་པའི་ཕྱིར། གཞན་ཡང༌། དེ་
ཆོས་ཅན། སྐབས་འདིར་བསྟན་གྱི་ཚུ་རོལ་གྱི་མཐའ་ལ་མི་གནས་པར་ཐལ། སྐབས་འདིར་
བསྟན་གྱི་ཕ་རོལ་གྱི་མཐའ་ལ་གནས་པའི་ཕྱིར། གཞན་ཡང༌། ལས་དང་ཉོན་མོངས་པའི་
དབང་གིས་རྒྱན་རིང་པོར་ཉིང་མཚམས་སྦྱོར་བ་ཆོས་ཅན། ཁྱོད་སྐབས་འདིར་བསྟན་གྱི་སྲིད་
མཐའ་མ་ཡིན་པར་ཐལ། ཚུར་མཐོང་ཐ་མལ་པ་ཁྱོད་ཡིན་པའི་ཕྱིར། རྟགས་སླ། སྲིད་པར་
སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་ཡང་ཆོས་ཅན། སྐབས་འདིར་བསྟན་གྱི་སྲིད་མཐའ་
མ་ཡིན་པར་ཐལ། ཉན་ཐོས་དགྲ་བཅོམ་པ་ཁྱོད་ཡིན་པའི་ཕྱིར། མ་གྲུབ་ན། དེ་ཆོས་ཅན
དེར་ཐལ། ཁྱོད་དེ་ལ་མཐའ་གཅིག་ཏུ་དོར་བྱར་ཞེན་པའི་གང་ཟག་ཡིན་པའི་ཕྱིར། གཞན་
ཡང་༑ སྲིད་མཐའ་སྤང་བྱའི་གཙོ་བོར་བྱེད་པའི་གང་ཟག་མེད་པར་ཐལ། ཉན་ཐོས་སློབ་པ་
འཕགས་པས་དེ་ལྟར་མི་བྱེད་པའི་ཕྱིར་ཏེ། ཉན་ཐོས་དགྲ་བཅོམ་པས་དེ་མ་སྤངས་པའི་ཕྱིར་ཏེ
དེའི་རྒྱུད་ལ་སྲིད་མཐའ་ཡོད་པའི་ཕྱིར་ཏེ། དེ་སྲིད་མཐའ་ལ་གནས་པའི་ཕྱིར།

180
རྗེ་བཙུན་ཆོས་ཀྱི་རྒྱལ་མཚན་གྱི་གསུང་
མུཥཎྜི ༼ འདིར་བསྟན་ལམ་ཤེས་གཉིས་ཀྱི་སོ་སོའི་མཚན་ཉིད།༽
རང་ལུགས་ལ། འདིར་བསྟན་ལམ་ཤེས་གཉིས་བཤད་པ་དང༌། །འདིར་བསྟན་སྲིད་ཞིའི་
མཐའ་ལ་གནས་པའི་དོན་བཤད་པའོ། །དང་པོ་ནི། གཞི་ཀུན་རྫོབ་ལ་ལྟོས་པའི་སྲིད་མཐའ་
འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། ཤེས་པས་སྲིད་
ལ་མི་གནས་པའི་ལམ་ཤེས་ཀྱི་མཚན་ཉིད། དཔེར་ན། གང་ཟག་གི་བདག་མེད་མངོན་སུམ་
དུ་རྟོགས་པའི་ཐེག་ཆེན་གྱི་མཐོང་ལམ་ལྟ་བུ། གཞི་ཀུན་རྫོབ་ལ་ལྟོས་ཏེ་ཞི་མཐའ་འགོག་བྱེད་
ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ། སྙིང་རྗེས་ཞི་ལ་མི་གནས་
པའི་ལམ་ཤེས་ཀྱི་མཚན་ཉིད། དཔེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་
པོ་ལྟ་བུའོ།།
༼ འདིར་བསྟན་སྲིད་ཞིའི་མཐའ་ལ་གནས་པའི་དོན་བཤད་པ།༽ །
གཉིས་པ་ལ། ལས་ཉོན་གྱིས་འཕངས་པའི་འཁོར་བ་དེ་སྐབས་འདིར་བསྟན་གྱི་ཀུན་རྫོབ་ལ་
ལྟོས་ཏེ་སྲིད་མཐའ་དང༌། དེ་ལ་གནས་པ་སྐབས་འདིར་བསྟན་གྱི་ཀུན་རྫོབ་ལ་ལྟོས་ཏེ་སྲིད་
མཐའ་ལ་གནས་པའི་དོན་ཡིན། དེ་ནི། ཤེས་རབ་ཀྱིས་ཚུ་རོལ་གྱི་མཐའ་འཁོར་བ་རྟག་པའི་
མཚན་ཉིད། ཅེས་པས་བསྟན། དམན་པའི་མྱང་འདས་དེ་སྐབས་འདིར་བསྟན་གྱི་ཀུན་རྫོབ་
ལ་ལྟོས་ཏེ་ཞི་མཐའ་དང༌། དེ་ལ་གནས་པ་འདིར་བསྟན་ཀུན་རྫོབ་ལ་ལྟོས་ཏེ་ཞི་མཐའ་ལ་
གནས་པའི་དོན་ཡིན། དེ་ནི། སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་ཆད་པའི་
མཚན་ཉིད། ཅེས་པས་བཤད། འཁོར་བ་བདེན་གྲུབ་དོན་དམ་ལ་ལྟོས་ཏེ་སྲིད་མཐའ་དང༌
འཁོར་བ་ལ་མཐའ་གཅིག་ཏུ་དོར་བྱར་བདེན་པར་ཞེན་པ་འདིར་བསྟན་དོན་དམ་ལ་ལྟོས་ཏེ་སྲིད་
མཐའ་ལ་གནས་པའི་དོན་ཡིན། དེ་ནི། དངོས་པོར་དམིགས་པ་ཉིད་ཀྱིས་འཁོར་བ་ལ་གནས་
པ་ཡིན་པར་ཤེས་པར་བྱའོ། །ཞེས་པས་བཤད། མྱང་འདས་བདེན་གྲུབ་དེ་འདིར་བསྟན་དོན་

181
སྐབས་གསུམ་པའི་སྤྱི་དོན
དམ་ལ་ལྟོས་ཏེ་ཞི་མཐའ་དང༌། དམན་པའི་མྱང་འདས་ལ་མཐའ་གཅིག་ཏུ་བླང་བྱར་བདེན་
པར་ཞེན་པ་དོན་དམ་ལ་ལྟོས་ཏེ་ཞི་མཐའ་ལ་གནས་པའི་དོན་ཡིན། དེ་ནི། དངོས་པོ་མེད་
པར་དམིགས་པ་ཉིད་ཀྱིས་མྱ་ངན་ལས་འདས་པ་ལ་གནས་པ་ཡིན་པར་ཤེས་པར་བྱའོ། །ཞེས་
པས་བཤད། དེ་ལྟར་ཡང༌། ལམ་བསྒྲིགས་ལས། སྲིད་ཞིའི་མཐའ་ལ་ཀུན་རྫོབ་ལ་ལྟོས་པ་
དང་དོན་དམ་ལ་ལྟོས་པ་གཉིས་ལས། ༈ དང་པོ་ནི། ལས་ཉོན་གྱི་དབང་གིས་སྲིད་པར་
ཉིད་མཚམས་སྦྱར་བ་སྲིད་པའི་མཐར་ལྷུང་བ་ཡིན་ལ། སྲིད་པར་སྐྱེ་བ་ཆད་ཙམ་ལས་ཐོབ་
པའི་མྱང་འདས་ཞི་མཐའ་དང༌། དེ་ཐོབ་པ་ཞི་བའི་མཐར་ལྷུང་བ་ཞེས་བྱའོ། །སྲིད་མཐའ་དེ་
ཉིད་རིགས་ཅན་གསུམ་གས་འགོག་ལ། ཞི་བའི་མཐའ་དེ་ཉིད་བྱང་ཆུབ་སེམས་དཔའ་ཁོ་ནས་
སྤོང་སྟེ། སྲིད་མཐའ་སྔ་མ་བཀག་ནས་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་བླངས་ཏེ་
མྱང་འདས་སྒྲུབ་པར་བྱེད་པའི་ཕྱིར། དོན་དམ་ལ་ལྟོས་པའི་སྲིད་ཞིའི་མཐར་ལྷུང་བ་ནི།
སྲིད་ཞི་ལ་དོར་བྱ་དང་བླང་བྱར་བདེན་པར་འཛིན་པ་ཡིན་ལ། དེ་བྱང་ཆུབ་སེམས་དཔས་སྟོང་
ཉིད་རྟོགས་པའི་ཤེས་རབ་ཀྱིས་སྤོང་ལ། ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་
འདོད་པ་ལྟར་ན། དོན་དམ་ལ་ལྟོས་པའི་མཐར་མ་ལྷུང་ཡང༌། ཀུན་རྫོབ་ལ་ལྟོས་པའི་མཐར་
ལྷུང་བ་ཞེས་བྱའོ། །ཞེས་གསུངས། ཁོ་ན་རེ། གང་ཟག་གི་བདག་མེད་རྟོགས་པའི་ཤེས་
རབ་དེ་གཞི་ཀུན་རྫོབ་ལ་ལྟོས་ཏེ་སྲིད་མཐའ་འགོག་བྱེད་ཡིན་པར་ཐལ། མཚན་ཉིད་དང་པོ་
འཐད་པའི་ཕྱིར། འདོད་ན། དེ་འགོག་བྱེད་ཀྱི་ཚད་མ་ཡོད་པར་ཐལ་ལོ། །འདོད་ན།
གཞི་ཀུན་རྫོབ་ལ་ལྟོས་ཏེ་སྲིད་མཐའ་མེད་པར་ཐལ། འདོད་པའི་ཕྱིར། ཟེར་ན་མ་ཁྱབ་སྟེ།
གང་ཟག་གི་བདག་འཛིན་མེད་པར་ཐལ། དེ་ལ་གནོད་བྱེད་ཀྱི་ཚད་མ་ཡོད་པའི་ཕྱིར། ཁྱབ་
པ་ཁས། དེར་ཐལ། གང་ཟག་གི་བདག་མེད་རྟོགས་པའི་ཤེས་རབ་དེས་དེ་ལ་གནོད་པའི་
ཕྱིར་ཏེ། རྣམ་འགྲེལ་ལས། དེ་ཡི་གནོད་བྱེད་ནི། །བདག་མེད་མཐོང་བས་འགལ་བ་ཡིན།།
ཞེས་གསུངས་པའི་ཕྱིར། ཁོ་ན་རེ། རང་རྒྱལ་དགྲ་བཅོམ་པ་ཆོས་ཅན། ཞི་མཐའ་ལ་
གནས་པར་ཐལ། དམན་པའི་མྱང་འདས་ལ་གནས་པའི་ཕྱིར། ཁྱབ་པ་ཁས། འདོད་ན།

182
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
དེ་ཆོས་ཅན། སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་ལ་གནས་པར་ཐལ།
འདོད་པའི་ཕྱིར། འདོད་མི་ནུས་ཏེ། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་
གང་ཟག་ཡིན་པའི་ཕྱིར། ཟེར་ན། དེ་ཆད་པའི་མྱང་འདས་ལ་གནས་པར་ཐལ། དེ་ལས་
ཉོན་གྱི་དབང་གིས་སྐྱེ་བ་དང་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ལེན་པ་གཉིས་ཀ་རྒྱུན་
ཆད་པའི་གང་ཟག་ཡིན་པའི་ཕྱིར། ཁྱབ་སྟེ། རྣམ་བཤད་ལས། ཆད་མཐའ་ཡང་ལས་ཉོན་
གྱི་དབང་གིས་སྐྱེ་བ་རྒྱུན་ཆད་པར་མ་ཟད། སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ཆད་
པའི་མྱང་འདས་སོ། །ཞེས་གསུངས་པའི་ཕྱིར། ཁོ་ན་རེ། སྲིད་པ་ཐ་མ་པའི་ཉན་ཐོས་སྒོམ་
ལམ་པ་ཆོས་ཅན སྐབས་འདིར་བསྟན་གྱི་སྲིད་མཐའ་ལ་གནས་པར་ཐལ། ལས་ཉོན་གྱིས་
འཕངས་པའི་འཁོར་བ་ལ་གནས་པའི་ཕྱིར། ཁྱབ་པ་ཁས། འདོད་ན སྐབས་འདིར་བསྟན་
གྱི་རྟག་མཐའ་ལ་གནས་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ལས་ཉོན་
གྱི་དབང་གིས་འཁོར་བར་སྐྱེ་བ་ལེན་པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་
ལས༑ རྟག་མཐའ་ཡང་ལས་ཉོན་གྱི་དབང་གིས་རྒྱུན་རིང་པོར་ཉིང་མཚམས་སྦྱར་ནས་འཇུག་
པའི་དོན་ཡིན་གྱི། རྟག་དངོས་ཀྱི་མཐའ་ནི་མ་ཡིན་ནོ། །ཞེས་གསུངས་པའི་ཕྱིར། ཟེར་ན་
མ་ཁྱབ་སྟེ། དེ་རྟག་མཐའི་སྒྲ་བཤད་ཙམ་སྟོན་པའི་ལུང་ཡིན་པའི་ཕྱིར། ཁོ་ན་རེ་བདེན་གྲུབ་
ཆོས་ཅན། དོན་དམ་ལ་ལྟོས་ཏེ་སྲིད་མཐའ་མ་ཡིན་པར་ཐལ། མེད་པའི་ཕྱིར། མྱང་འདས་
བདེན་གྲུབ་ཆོས་ཅན། དོན་དམ་ལ་ལྟོས་ཏེ་ཞི་མཐའ་མ་ཡིན་པར་ཐལ། མེད་པའི་ཕྱིར་ཟེར་
ན༑ འཁོར་བ་བདེན་གྲུབ་ཆོས་ཅན། ཡོད་མཐའ་མ་ཡིན་པར་ཐལ། མེད་པའི་ཕྱིར། ཁྱབ་
པ་ཁས། འདོད་ན། འཁོར་བ་བདེན་གྲུབ་ཏུ་འཛིན་པའི་བློ་དེ་ཡོད་པའི་མཐར་འཛིན་མ་ཡིན་
པར་ཐལ་ལོ།།
༼ འབྲས་ཡུམ་ལ་ཉེ་རིང་དུ་འཇོག་པའི་རྒྱུ་མཚན་བསྟན་པ། ༽
༈ གཉིས་པ་ཉེ་རིང་དུ་འཇོག་པའི་རྒྱུ་མཚན་སྟོན་པ་ལ། མདོ་ལས་གསུངས་ཚུལ་དང༌།

183
སྐབས་གསུམ་པའི་སྤྱི་དོན།
བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། རབ་འབྱོར་གྱིས་གསོལ་པ།
བཅོམ་ལྡན་འདས་གལ་ཏེ་ཐེག་ཆེན་གྱི་རིགས་ཀྱི་བུའམ་རིགས་ཀྱི་བུ་མོ་ཐབས་མི་མཁས་པས་
ཤེར་ཕྱིན་ལ་དམིགས་པའི་ཚུལ་དུ་ཤེས་པར་བགྱིད་ན་ཤེར་ཕྱིན་འདི་འདོར་བར་འགྱུར་རིང་དུ་
བགྱིད་དོ། །ཞེས་པ་ནས། དེ་ཤེར་ཕྱིན་ལ་རློམ་སེམས་སུ་བྱེད་པས་ཤེར་ཕྱིན་འདི་འདོར་བར་
འགྱུར་རིང་དུ་བྱེད་པར་འགྱུར་རོ། །ཞེས་དང༌། རབ་འབྱོར་གྱིས་གསོལ་པ། བཅོམ་ལྡན་
འདས་བྱང་ཆེན་རྣམས་ཆགས་པ་དང་ཆགས་པ་མ་མཆིས་པར་ཤེར་ཕྱིན་འདི་ལ་ལེགས་པར་
བཤད་པ་དང༌། ལེགས་པར་མཐར་ཕྱིན་པའི་བར་ནི་ངོ་མཚར་ཆེའོ། །ཞེས་གསུངས།
གཉིས་པ་ལ་རྩོད་པ་དང༌། ལན་གཉིས་ལས། དང་པོ་ནི། ཁོ་ན་རེ། དུས་གསུམ་མཉམ་
པ་ཉིད་དུ་རྟོགས་པ་ཡོད་མེད་ཀྱི་རྒྱུ་མཚན་གྱིས། ཉན་རང་རྣམས་ལ་ཡང་དག་པའི་ཡུམ་རིང་
བ་དང༌བྱང་སེམས་དང་སངས་རྒྱས་ལ་ཉེ་བར་འགྱུར་བ་མ་ཡིན་པར་ཐལ། གཞི་རྟེན་
འབྲེལ་གྱི་དོན་རྟོགས་པ་དེ་ཡང་ཉན་ཐོས་སོགས་ཐམས་ཅད་ལ་ཐུན་མོང་དུ་ཡོད་པའི་ཕྱིར
ཁྱབ་སྟེ། ཡུམ་ལ་ཉེ་བར་འཇོག་པའི་རྒྱུ་མཚན་དུས་གསུམ་མཉམ་པ་ཉིད་དུ་ཤེས་པའི་དོན་ནི།
གཞི་རྟེན་འབྲེལ་གྱི་དོན་རྟོགས་པ་ཁོ་ན་ཡིན་ཅིང་དེ་ལས་གཞན་མེད་པའི་ཕྱིར། རྟགས་དང་པོ་
གྲུབ་སྟེ། འཕགས་པ་ཀླུ་སྒྲུབ་ཀྱི་འཇིག་རྟེན་ལས་འདས་པར་བསྟོད་པ་ལས། རྟེན་ཅིང་
འབྲེལ་པར་འབྱུང་བ་གང་ཡིན་པ། །དེ་ནི་ཁྱོད་ཀྱིས་སྟོང་པ་ཉིད་དུ་བཞེད། །ཅེས་འབྱུང་བའི་
ཕྱིར༑ ཞེས་འཆད་པ་ལ། ལུགས་ལས། རྟེན་ཅིང་འབྲེལ་བར་འབྱུང་བ་གང༌། དེ་ཉིད་
ཁྱོད་ནི་སྟོང་པར་བཞེད། །ཅེས་འབྱུང་བའི་ཕྱིར། དུས་གསུམ་མཉམ་པ་ཉིད་དུ་ཤེས་པ་ནི་
གཞི་རྟོགས་པ་ཁོ་ན་ཡིན་ལ། དེ་ཡང་ཐམས་ཅད་ལ་ཡོད་པ་ཉིད་མ་ཡིན་ནམ། ཇི་ལྟར་ན་
ཉན་ཐོས་དང་བྱང་ཆུབ་སེམས་དཔའ་ལ་སོགས་པ་ལ་ཡང་དག་པའི་ཤེས་རབ་ཀྱི་ཕ་རོལ་ཏུ་
ཕྱིན་པ་རིང་བ་དང་ཅིག་ཤོས་སུ་འགྱུར་ཞེ་ན། ཞེས་གསུངས། གཉིས་པ་ལ། རྩ་འགྲེལ་
གཉིས་ལས། དང་པོ་ལ་ཡང༌། ཐེག་དམན་འབྲས་ཡུམ་ལ་རིང་བར་བསྟན་པ་དང༌། ཐེག་
ཆེན་ཉེ་བར་བསྟན་པ་གཉིས་ལས། ༈ དང་པོ་ནི། མདོ་ཚན་དང་པོ་དེའི་དོན་བཤད་པའི་སྒོ་

184
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ནས་ཡུམ་ལ་བདེན་པར་ཆགས་པའི་ཉེས་དམིགས་དེ་སྟོན་པ་ལ། དེ་ནི་མཚན་མར་དམིགས་
སྒོ་ནས། །ཐབས་མ་ཡིན་པས་རིང་པ་སྟེ། །ཞེས་གསུངས། གཉིས་པ་ནི། མདོ་ཚན་
གཉིས་པ་དེའི་དོན་བཤད་པའི་སྒོ་ནས་ཡུམ་ལ་བདེན་པར་མ་ཆགས་པའི་ཡོན་ཏན་དེ་སྟོན་པ་ལ།
དེ་ནི་ཐབས་ལ་མཁས་པ་ཡི། །ཡང་དག་ཉེ་བ་ཉིད་དུ་བཤད། །ཅེས་གསུངས། གཉིས་པ་
ལ༑ ཚིགས་རྐང་དང་པོ་གཉིས་ཀྱི་དོན་བཤད་པ་ལ། སྒྱུ་མ་མཁན་གྱིས་སྤྲུལ་བའི་དངོས་པོ་
སྣང་བ་ལ་དེའི་རང་གི་ངོ་བོ་མི་ཤེས་པས་དངོས་པོར་མངོན་པར་ཞེན་པ་ཉིད་ཀྱིས་ངོ་བོ་ཉིད་མེད་
པར་མི་སྣང་བ་བཞིན་དུ། དགེ་བའི་བཤེས་གཉེན་ལ་སོགས་པ་ཐབས་མཁས་པ་དང་བྲལ་བའི་
ཕྱིར་དངོས་པོ་མཚན་མ་དང་ལྡན་པར་རྟོག་པས་ཉན་ཐོས་ལ་སོགས་པ་དངོས་པོའི་ངོ་བོ་མི་ཤེས་
པ་རྣམས་ལ་མཉམ་པ་ཉིད་ཀྱི་ཡེ་ཤེས་དེ་མེད་དེ། དེའི་ཕྱིར་དེ་དག་ལ་རྒྱལ་བའི་ཡུམ་རིང་བར་
གྱུར་ཏོ། །ཞེས་གསུངས། ཚིགས་རྐང་ཕྱི་མ་གཉིས་གྱི་དོན་བཤད་པ་ལ། བྱང་ཆུབ་སེམས་
དཔའ་དུས་རིང་མོ་ཞིག་ནས་དགེ་བའི་བཤེས་གཉེན་ཡང་དག་པར་མགུ་བར་བྱས་པའི་མན་
ངག་ཕྱིན་ཅི་མ་ལོག་པ་ཅན་བདེན་པ་གཉིས་ལ་བརྟེན་པའི་ཐོས་པ་ལ་སོགས་པའི་ཤེས་པ་སྐྱེ་
བའི་ཐབས་ལ་མཁས་པས། དངོས་པོར་མངོན་པར་ཞེན་པའི་འཁྲུལ་པའི་མཚན་མ་བསལ་བ་
རྣམས་ལ་ནི། གཟུགས་ལ་སོགས་པའི་ཆོས་ཡོངས་སུ་ཤེས་པ་དེ་ཉིད་མཉམ་པ་ཉིད་དུ་ཡོངས་
སུ་ཤེས་པ་ཡིན་ཏེ། དེའི་ཕྱིར་དེ་དག་ལ་ཡུམ་འདི་ཡང་དག་པར་ཉེ་བར་གྱུར་པས། ཞེས་
གསུངས༑ དེ་དག་གི་དོན་བསྡུས་ཏེ་སྟོན་པ་ལ། ཐབས་མ་ཡིན་པས་ནི་རིང་བ་ཉིད་ཡིན་ལ།
ཐབས་ཀྱིས་ནི་མི་རིང་བ་ཉིད་ཡིན་ནོ། །ཞེས་གསུངས། གཞུང་དོན་ནི། སྟོང་ཉིད་མ་རྟོགས་
པའི་ཉན་ཐོས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་
ཆོས་ཅན། འབྲས་ཡུམ་ལ་རིང་བའི་གཞི་ཤེས་ཡིན་ཏེ། གཞི་ཤེས་གང་ཞིག །སྙིང་རྗེ་ཆེན་
པོ་དང་བྲལ་ཞིང་མཚན་འཛིན་གྱིས་བཅིངས་པའི་ཕྱིར། བྱང་སེམས་མཐོང་ལམ་པའི་རྒྱུད་ཀྱི་
མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་ཆོས་ཅན། འབྲས་ཡུམ་ལ་ཉེ་
བའི་གཞི་ཤེས་ཡིན་ཏེ། གཞི་ཤེས་གང་ཞིག །སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་

185
སྐབས་གསུམ་པའི་སྤྱི་དོན
རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕག་པའི་རྒྱུད་ཀྱི་མཁྱེན་པ་ཡིན་པའི་ཕྱིར།
དེས་ན་གཞི་ཤེས་གང་ཞིག། སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ།
འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། དེ་དང་མི་མཐུན་ཕྱོགས་ཀྱི་གཞི་ཤེས་དོན་
གཅིག ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་
ཞིག །སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པ།
འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད། དེ་དང་གཉེན་པོ་ཕྱོགས་ཀྱི་གཞི་ཤེས་དོན་
གཅིག ༑དང་པོའི་ས་མཚམས་ཐེག་དམན་གྱི་མཐོང་ལམ་ནས་ཐེག་དམན་གྱི་མི་སློབ་ལམ་གྱི་
བར་དུ་ཡོད། གཉིས་པའི་ས་མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་
དུ་ཡོད། ཁ་ཅིག །མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་གང་ཞིག
སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ། དང་པོའི་མཚན་ཉིད། དེ་གང་
ཞིག༑ སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པ།
གཉིས་པའི་མཚན་ཉིད་ཟེར་བ་མི་འཐད་དེ། དང་པོ་ལ། སྟོང་ཉིད་མ་རྟོགས་པའི་ཉན་ཐོས་
འཕགས་པའི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་མཁྱེན་པ་དང༌།
དེའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་རྣམས་ཀྱི་མ་ངེས། གཉིས་པ་ལ།
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་མི་རྟག་
སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཀྱིས་མ་ངེས་པའི་ཕྱིར། ཁ་ཅིག །གཞི་
ཤེས་གང་ཞིག །འབྲས་ཡུམ་སྒྲུབ་པའི་ཐབས་མཁས་མ་ཡིན་པ་ལ་ཞུགས་པ། དང་པོའི་
མཚན་ཉིད་དང༌། དེ་གང་ཞིག །དེ་ལ་ཞུགས་པ། ཅིག་ཤོས་ཀྱི་མཚན་ཉིད། ཟེར་ན།
ཤེས་བྱ་ཆོས་ཅན། ཉན་ཐོས་ཀྱི་ཐེག་པ་དེ་འབྲས་ཡུམ་སྒྲུབ་པའི་ཐབས་མཁས་མ་ཡིན་པར་
ཐལ༑ མཚན་ཉིད་འཐད་པའི་ཕྱིར། འདོད་ན། ༈ དམ་ཆོས་པདྨ་དཀར་པོ་ལས། དྲང་
སྲོང་ཆེན་པོ་ཐེག་པ་གསུམ་བསྟན་པ། རྣམ་འདྲེན་རྣམས་ཀྱི་ཐབས་ལ་མཁས་པ་སྟེ། །ཞེས་
སོགས་གསུངས་པ་མི་འཐད་པར་ཐལ་ལོ། །གཞན་ཡང༌། ཉན་ཐོས་དགྲ་བཅོམ་པའི་རྟོགས་

186
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་
གཉིས་པ་དེར་ཐལ། མཚན་ཉིད་དེའི་ཕྱིར། གཉིས་པ་གྲུབ་སྟེ། ཐེག་ཆེན་གྱི་ཚོགས་ལམ་
ཡིན་པའི་ཕྱིར། ཁ་ཅིག །གཞི་ཤེས་གང་ཞིག །སྙིང་རྗེ་ཆེན་པོ་དང་བྲལ་ཞིང་བདེན་འཛིན་
གྱིས་བཅིངས་པ། དང་པོའི་མཚན་ཉིད། དེ་གང་ཞིག །སྙིང་རྗེ་ཆེན་པོ་དང་སྟོང་ཉིད་མངོན་
སུམ་དུ་རྟོགས་པའི་ཤེས་རབ་ཀྱིས་ཟིན་པ་དེ། ཅིག་ཤོས་ཀྱི་མཚན་ཉིད་ཟེར་ན། སྟོང་ཉིད་
མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་ལམ་དུ་
འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་གཉིས་པ་དེར་ཐལ།
མཚན་ཉིད་དེའི་ཕྱིར། གཉིས་པ་གྲུབ་སྟེ། དེའི་རྒྱུད་ལ་སྙིང་རྗེ་ཆེན་པོ་ཡང་ཡོད། སྟོང་ཉིད་
མངོན་སུམ་དུ་རྟོགས་པའི་ཤེས་རབ་ཀྱང་ཡོད་པའི་ཕྱིར། དང་པོ་དེར་ཐལ། ཐེག་ཆེན་གྱི་
ལམ་དུ་འཇུག་ཁ་མའི་གང་ཟག་ཡིན་པའི་ཕྱིར།།
༈ སྤང་བྱ་དང་གཉེན་པོའི་རབ་དབྱེ་ལ།
༼ གཞི་ལམ་ལ་མཚན་འཛིན་གྱི་སྤང་གཉེན་བཤད་པ། ༽
༈ གསུམ་པ་སྤང་བྱ་དང་གཉེན་པོའི་རབ་དབྱེ་ལ། གཞི་ལམ་ལ་མཚན་འཛིན་གྱི་སྤང་
དང་༑ འབྲས་བུ་ལ་མཚན་འཛིན་གྱི་སྤང་གཉེན་དང༌། དེ་དག་གི་མཇུག་བསྡུ་བ་དང་གསུམ་
ལས༑ དང་པོ་ལ། སྤང་བྱ་དང་གཉེན་པོ་གཉིས་ལས། དང་པོ་ལ། མདོ་ལས་གསུངས་
ཚུལ་དང༌། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། གོང་དུ་བྱང་ཆེན་
ཆགས་པ་དང་ཆགས་པ་མ་མཆིས་པར་ཤེར་ཕྱིན་འདི་ལ་ལེགས་པར་བཤད་པ་དང་ལེགས་པར་
མཐར་ཕྱིན་པའི་བར་ནི་ངོ་མཚར་ཆེའོ། །ཞེས་གསུངས་པ་ལས་འཕྲོས་ཏེ། དེ་ནས་ཚེ་དང་
ལྡན་པ་ཤཱ་རིའི་བུས་རབ་འབྱོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་རབ་འབྱོར་བྱང་
ཆེན་རྣམས་ཤེར་ཕྱིན་ལ་སྤྱོད་པའི་ཚེ་ཆགས་པ་དང་བཅས་པ་ནི་གང་ཡིན། ཆགས་པ་མ་

187
སྐབས་གསུམ་པའི་སྤྱི་དོན།
མཆིས་པ་ནི་གང་ཡིན། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་འདི་ལ་བྱང་
ཆེན་ཐབས་མི་མཁས་པས་གཟུགས་སྟོང་ཞེས་བྱ་བར་འདུ་ཤེས་ན་ཆགས་པའོ། །ཞེས་སོགས་
དང་༑ བྱང་ཆེན་ཐབས་མི་མཁས་པས་འདས་པའི་ཆོས་རྣམས་ལ་འདས་པའི་ཆོས་ཞེས་བྱ་
བར་འདུ་ཤེས་ན་ཆགས་པའོ། །ཞེས་སོགས་དང༌། གཞན་ཡང༌། བྱང་ཆེན་དམིགས་པའི་
ཚུལ་གྱིས་སེམས་དང་བོ་བསྐྱེད་པ་ནས་ཉེ་བར་བཟུང་སྟེ་སྦྱིན་པའི་ཕར་ཕྱིན་ལ་སྤྱོད་ན་ཆགས་
པའོ༑ ༑ཞེས་པ་ནས། རྣམ་མཁྱེན་གྱི་བར་ལ་སྤྱོད་ན་ཆགས་པའོ། །ཞེས་གསུངས།
གཉིས་པ་ལ། མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི། གོང་གི་
ཚུལ་དེ་ལྟར་ཉན་ཐོས་དང་རང་རྒྱལ་རྣམས་འབྲས་ཡུམ་ལ་རིང་བར་གྱུར་པའི་སྒྲུབ་བྱེད་མཚན་
མར་དམིགས་པ་ཉིད་གཉེན་པོ་ཕྱོགས་ཀྱི་གཞི་ཤེས་ཀྱི་མི་མཐུན་ཕྱོགས་ཡིན་པས་དེ་ཉིད་བསྟན་
པར་བྱའོ། །ཞེས་མཚམས་སྦྱོར་བ་ལ། དེ་ལྟར་ཉན་ཐོས་ལ་སོགས་པའི་ཡུམ་རིང་བར་གྱུར་
བའི་སྒྲུབ་པ་ཉིད་མི་མཐུན་པའི་ཕྱོགས་ཡིན་པར། ཞེས་གསུངས།གཉིས་པ་ལ། མདོ་དེའི་
དོན་བཤད་པའི་སྒོ་ནས་མི་མཐུན་ཕྱོགས་ཀྱི་གཞི་ཤེས་སྟོན་པ་ལ། གཟུགས་སོགས་ཕུང་པོ་
སྟོང་ཉིད་དང༌། །ཞེས་སོགས་གསུངས། གསུམ་པ་ནི། ཚིག་དོན་གྱི་སྒོ་ནས་བཤད་པ་ལ།
གཟུགས་ལ་སོགས་པ་དུས་གསུམ་པའི་ཆོས་ཟག་པ་དང་བཅས་པ་དང་ཟག་པ་མེད་པ་དང༌།
གཉིས་ཀའི་ངོ་བོ་དངོས་པོར་མ་གྱུར་པ་ཐམས་ཅད་ལ་དངོས་པོར་དམིགས་པ་ཉིད་ཀྱིས་གཞན་
གྱི་ཀུན་བརྟགས་པའི་བདག་ལ་སོགས་པ་སྟོང་པ་ཉིད་དུ་ལྟ་བ་དང༌། སྒྲུབ་པའི་འདུ་ཤེས་ནི་དེ་
དག་གི་གཉེན་པོ་ཡིན་ན་ཡང་ཕྱིན་ཅི་ལོག་ཏུ་ཞུགས་པ་ཉིད་ཀྱིས་སྤང་བར་བྱ་བ་ཡིན་པའི་ཕྱིར།
མི་མཐུན་པའི་ཕྱོགས་ཡིན་ནོ། །ཞེས་གསུངས། གཞུང་དོན་ནི། སྟོང་ཉིད་མ་རྟོགས་པའི་
ཉན་ཐོས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་
ཆོས་ཅན། མི་མཐུན་ཕྱོགས་ཀྱི་གཞི་ཤེས་ཡིན་ཏེ། གཞི་ཤེས་གང་ཞིག །ཐབས་ཤེས་ཁྱད་
པར་ཅན་དང་བྲལ་ཞིང༌། བདེན་འཛིན་གྱིས་བཅིངས་པའི་ཕྱིར། སྐབས་འདིར་བསྟན་གྱི་མི་
མཐུན་ཕྱོགས་ལ་དུ་མ་ཡོད་དེ། གཟུགས་ནས་རྣམ་མཁྱེན་གྱི་བར་གྱི་ཕུང་པོ་རྣམས་དང༌།

188
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
སྦྱིན་པ་ནས་རྣམ་མཁྱེན་གྱི་བར་ལ་སྟོང་ཞེས་མཚན་མར་འདུ་ཤེས་པ་དང༌། དུས་གསུམ་དུ་
གཏོགས་པའི་ཆོས་རྣམས་ལ་དེ་དག་ཏུ་མཚན་མར་འདུ་ཤེས་པ་དང༌། སྦྱིན་སོགས་དྲུག་དང་
བྱང་ཕྱོགས་སོ་བདུན་ནས། རྣམ་མཁྱེན་གྱི་བར་རྣམས་ལ་སྤྱོད་པ་སྟེ་ལམ་དུ་མཚན་མར་འདུ་
ཤེས་པ་རྣམས་སུ་ཡོད་པའི་ཕྱིར། གཞི་ཤེས་གང་ཞིག །ཐབས་ཤེས་ཁྱད་པར་ཅན་དང་བྲལ་
ཞིང་༑ བདེན་འཛིན་གྱིས་བཅིངས་པ། མི་མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། ཁོ་ན་
རེ༑ སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་
ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། གཉིས་པ་གྲུབ་སྟེ། དེའི་རྒྱུད་ལ་ཐབས་ཤེས་ཁྱད་པར་ཅན་མེད་པའི་ཕྱིར་ཏེ།
དེའི་རྒྱུད་ལ་སྟོང་ཉིད་རྟོགས་པའི་ཤེས་རབ་མེད་པའི་ཕྱིར་ཟེར་ན་མ་ཁྱབ། ཁ་ཅིག །གཞི་
ཤེས་གང་ཞིག །བདེན་འཛིན་གྱིས་བཅིངས་པ། མི་མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད
དེ་གང་ཞིག །མཚན་འཛིན་གྱི་གཉེན་པོ་བྱེད་པ་དེ། གཉེན་པོ་ཕྱོགས་ཀྱི་གཞི་ཤེས་ཀྱི་མཚན་
ཉིད་ཟེར་ན། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་
ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་དང་པོ་
དེར་ཐལ། མཚན་ཉིད་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་ན། དེ་ཆོས་ཅན།
སྙིང་རྗེ་ཆེན་པོ་དང་བྲལ་བར་ཐལ་ལོ། །གཞན་ཡང༌། གཉེན་པོ་ཕྱོགས་ཀྱི་གཞི་ཤེས་ཡིན་ན།
སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ། དེ་ཡིན་ན། བདེན་འཛིན་གྱི་གཉེན་པོ་
བྱེད་པས་ཁྱབ་པའི་ཕྱིར། རྟགས་ཁས། ཁ་ཅིག །གཞི་ཤེས་གང་ཞིག །བྱང་ཆུབ་ཀྱི་
སེམས་དང་བྲལ་ཞིང་བདེན་འཛིན་གྱིས་བཅིངས་པ། དང་པོའི་མཚན་ཉིད། དེ་གང་ཞིག །བྱང་
ཆུབ་ཀྱི་སེམས་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པ། ཅིག་ཤོས་ཀྱི་
མཚན་ཉིད། ཟེར་བ་མི་འཐད་དེ། དང་པོ་ལ། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་
དང་༑ གཉིས་པ་ལ་སྟོང་ཉིད་མངོན་སུམ་དུ་རྟོགས་པའི་བྱང་སེམས་ཚོགས་ལམ་པའི་རྒྱུད་ཀྱི་

189
སྐབས་གསུམ་པའི་སྤྱི་དོན།
གཞི་ཤེས་ཀྱིས་མ་ངེས་པའི་ཕྱིར།། ༈ །།གཉིས་པ་གཞི་ལམ་ལ་མཚན་འཛིན་གྱི་གཉེན་
པོ་བཤད་པ་ལ། མདོ་ལས་གསུངས་ཚུལ་དང༌བསྟན་བཅོས་ཀྱིས་འགྲེལ་ཚུལ་གཉིས་
ལས༑ དང་པོ་ནི། ཚེ་དང་ལྡན་པ་ཤཱ་རིའི་བུ་གང་ཡང་འདི་སྐད་དུ་བྱང་ཆེན་རྣམས་ཤེར་ཕྱིན་
ལ་སྤྱོད་པའི་ཚེ། མ་ཆགས་པ་ནི་གང་ཡིན་ཞེས་ཟེར་པ་ནི། ཚེ་དང་ལྡན་པ་ཤཱ་རིའི་བུ་འདི་ལ་
བྱང་ཆེན་ཐབས་མཁས་པས་ཤེར་ཕྱིན་ལ་སྤྱོད་པའི་ཚེ་འདི་སྙམ་དུ་གཟུགས་ལ་གཟུགས་ཞེས་བྱ་
བར་འདུ་ཤེས་པ་མེད་དོ། །ཞེས་སོགས་དང༌། འདས་པའི་ཆོས་རྣམས་ལ་འདས་པའི་ཆོས་
ཞེས་བྱ་བར་འདུ་ཤེས་པ་མེད་དོ། །ཞེས་སོགས་དང༌། བྱང་ཆེན་ཐབས་མཁས་པས་ཤེར་
ཕྱིན་ལ་སྤྱོད་པའི་ཚེ་འདི་སྙམ་དུ་བདག་གི་སྦྱིན་པ་ཞིག་བྱིན། འདི་ལ་སྦྱིན་པ་བྱིན། སྦྱིན་པ་
འདི་ལྟ་བུ་ཞིག་སྦྱིན་ནོ། །ཞེ་འམ། ཞེས་པ་ནས། ཚེ་དང་ལྡན་པ་ཤཱ་རིའི་བུ་དེ་དག་ནི་བྱང་
ཆེན་ཐབས་མཁས་པས་ཤེར་ཕྱིན་ལ་སྤྱོད་པའི་ཚེ་མ་ཆགས་པའོ། །ཞེས་སོགས་གསུངས།
གཉིས་པ་ལ་གསུམ་ལས། དང་པོ་ནི། བྱང་ཆུབ་སེམས་དཔའ་རྣམས་ཀྱིས་འབྲས་ཡུམ་ལ་
ཉེ་བའི་རྒྱུ་མཚན་དེ་ནི་མཚན་མར་མི་དམིགས་པ་ནི་སྤང་བྱ་ལས་བཟློག་སྟེ་གཉེན་པོ་ཡིན་པར་
སྟོན་ནོ། །ཞེས་མཚམས་སྦྱོར་བ་ལ། བྱང་ཆུབ་སེམས་དཔའ་རྣམས་ཀྱིས་བཟློག་སྟེ་གཉེན་
པོ་ཡིན་པར། ཞེས་གསུངས་སོ། །གཉིས་པ་ལ། སྤྱིར་ལྟ་སྒོམ་ལ་ལྟོས་པའི་སྤང་གཉེན་
དང་༑ སྤྱོད་པ་ལ་ལྟོས་པའི་སྤང་གཉེན་གཉིས་ལས། དང་པོའི་སྤང་བྱ་སྔར་བཤད་པ་དེ་ཡིན་
ལ༑ དེའི་གཉེན་པོ་དེ་བསྟན་པའི་སྒོ་ནས་མདོ་དེའི་དོན་བཤད་པ་ལ། སྦྱིན་ལ་སོགས་ལ་ངར་
འཛིན་མེད། །གཞན་དག་དེ་ལ་སྦྱོར་བྱེད་པ། དེ་ནི་ཆགས་པའི་མཐའ་འགོག་པས། །ཞེས་
གསུངས༑ དེ་ཡང་གཞུང་འདིས་སྤང་བྱ་ཐ་མའི་གཉེན་པོ་དངོས་སུ་བསྟན་ནས། དང་པོ་
གཉིས་ཀྱི་གཉེན་པོ་ཤུགས་ལ་བསྟན་ཏོ། །གཉིས་པའི་སྤང་བྱ་དེ་སྟོན་པ་ལ། མདོ་ལས།
དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་རབ་འབྱོར་ལ་འདི་སྐད་ཅེས་སྨྲས་སོ། །བཙུན་པ་
རབ་འབྱོར་རྣམ་གྲངས་གང་གིས་ན་བྱང་ཆེན་རྣམས་ཀྱིས་ཆགས་པར་འགྱུར་བ་ཡིན། རབ་
འབྱོར་གྱིས་སྨྲས་པ། ཀོའུ་ཤི་ཀ་འདི་ལ་བྱང་ཆེན་སེམས་སུ་འདུ་ཤེས་པ་དང༌། སྦྱིན་པར་

190
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
འདུ་ཤེས་པ་དང༌། ཞེས་པ་ནས། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དུ་འདུ་ཤེས་
པ་དང༌། སངས་རྒྱས་བཅོམ་ལྡན་འདས་སུ་འདུ་ཤེས་པ་དང༌། སངས་རྒྱས་ལ་སྐྱེད་བའི་
དགེ་བའི་རྩ་བ་དག་ཏུ་འདུ་ཤེས་ནས་དགེ་རྩ་དེ་དག་གཅིག་ཏུ་བསྡུས་ནས་བསྡོམས་ཤིང་གཞལ་
ནས་བླ་མེད་རྫོགས་བྱང་དུ་བསྔོ་བར་བྱེད་པ་འདི། ཀོའུ་ཤི་ཀ་བྱང་ཆེན་རྣམས་ཀྱིས་ཆགས་པ་
སྟེ༑ ཞེས་སོགས་གསུངས། དེའི་གཉེན་པོ་སྟོན་པ་ལ། ཀོའུ་ཤི་ཀ་གཞན་ཡང་བྱང་ཆེན་
གྱིས་གཞན་ཞིག་བླ་མེད་རྫོགས་བྱང་དུ་ཡང་དག་པར་བསྟན་པར་འདོད་པ་དང་ལེན་དུ་ཞུགས་
པར་འདོད་པ་དང་གཟེངས་བསྟོད་པར་འདོད་པ་དང་རབ་ཏུ་དགའ་བར་བྱ་བར་འདོད་པས་ཡང་
དག་པ་ཇི་ལྟ་བ་བཞིན་དུ་རྗེས་སུ་སོང་བའི་ཡིད་ཀྱིས་གཞན་ལ་ཡང་དག་པར་བསྟན་པར་བྱའོ།།
ཞེས་པ་ནས། དེ་ལྟར་རིགས་ཀྱི་བུའ མ་རིགས་བུ་མོ་དེས་ཆགས་པའི་མཐའ་ཐམས་ཅད་
ཡོངས་སུ་སྤོང་བར་འགྱུར་བ་ཡིན་ནོ། །ཞེས་གསུངས། དེའི་དོན་བཤད་པ་ལ། གཞན་
དག་དེ་ལ་སྦྱོར་བྱེད་པ། །དེ་ནི་ཆགས་པའི་མཐའ་འགོག་པས། །ཞེས་གསུངས། དེ་ཡང་
གཞུང་འདིས་གཉེན་པོ་དངོས་སུ་བསྟན་ནས་སྤང་བྱ་ཤུགས་ལ་བསྟན་པ་ཡིན་ནོ། །གསུམ་པ་
ནི༑ ཚིགས་རྐང་དེ་གསུམ་གྱི་ཚིག་དོན་བཤད་པ་ལ། འཁོར་གསུམ་རྣམ་པར་དག་པས་སྦྱིན་
པ་ལ་སོགས་པ་ལ་བདག་མེད་པར་རྟོགས་པས་རང་དང་གཞན་སྦྱོར་བ་ནི་ཡང་དག་པར་
ཞུགས་པའི་ཕྱིར་དང༌། ཆགས་པའི་ཚོགས་ཀྱི་གནས་ཐམས་ཅད་བཀག་པས་བླང་བར་བྱ་བ་
ཡིན་པའི་ཕྱིར། རྣམ་པ་ཐམས་ཅད་དུ་གཉེན་པོ་ཡིན་ནོ། །ཞེས་གསུངས། མདོ་ལས།
སྤང་གཉེན་འདི་དག་སོ་སོར་གསུངས་ཀྱང༌། འགྲེལ་པ་འདིས་གཉེན་པོ་རྣམས་གཅིག་ཏུ་
མཛད་ཅིང་སྤང་བྱ་དང་པོའི་གཉེན་པོ་མ་ཟིན་པར་གསུངས་པ་ལ་དགོས་པ་ཡོད་དེ། རིམ་པ་
ལྟར་ཚིག་ཚོགས་སྐྱུངས་པ་དང་ཤུགས་ཀྱིས་གོ་ནུས་པ་ལ་དགོངས་པའི་ཕྱིར། གཞུང་དོན་ནི།
བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་
པ་ཆོས་ཅན། གཉེན་པོ་ཕྱོགས་ཀྱི་གཞི་ཤེས་ཡིན་ཏེ། ཐེག་དམན་གྱི་རྟོགས་རིགས་སུ་གནས་
པའི་ཐེག་ཆེན་འཕགས་པའི་མཁྱེན་པ་གང་ཞིག །ཐབས་ཤེས་ཁྱད་པར་ཅན་གཉིས་ཀྱིས་ཟིན་

191
—— སྐབས་གསུམ་པའི་སྤྱི་དོན།
པའི་ཕྱིར། འདིར་བསྟན་གཉེན་པོ་དེ་ལ་དུ་མ་ཡོད་དེ། ཕུང་པོ་ལྔ་ལ་གཟུགས་ལ་སོགས་
རོ་སྙམ་དུ་མངོན་པར་ཞེན་པ་མེད་པ་དང༌། དུས་གསུམ་ལ་འདས་སོགས་སུ་མངོན་པར་
ཞེན་པ་མེད་པ་དང༌། སྦྱིན་པ་ནས་རྣམ་མཁྱེན་གྱི་བར་ལ་ངར་འཛིན་པ་སྟེ་བདག་གིས་འདི་ལ་
སྤྱད་པར་བྱའོ་འདི་ཐོབ་པར་བྱའོ་སྙམ་དུ་མངོན་པར་ཞེན་པ་མེད་པ་རྟོགས་པ་རྣམས་སུ་ཡོད་
པའི་ཕྱིར། སྐབས་འདིར་བསྟན་གྱི་སྤྱོད་པ་ལ་ལྟོས་པའི་སྤང་བྱ་ཡོད་དེ། བསྔོ་བར་བྱེད་པའི་
སེམས་དང་བསྔོ་བྱའི་དགེ་བ་ལ་མཚན་མར་ཞེན་པས་རྫོགས་བྱང་དུ་བསྔོ་བའི་མཚན་བཅས་ཀྱི་
སྤྱོད་པ་རྣམས་སུ་ཡོད་པའི་ཕྱིར། དེའི་གཉེན་པོ་ཡང་ཡོད་དེ། རང་ཉིད་ཀྱིས་བདག་ནི་སྦྱིན་
པ་བྱིན་པའོ་ཚུལ་ཁྲིམས་བསྲུང་བའོ་ཞེས་སོགས་སུ་མངོན་པར་རློམ་པ་བཀག་ནས་སྤྱོད་པ་དེ་
ལྟ་བུ་ལ་གདུལ་བྱ་གཞན་དག་ཀྱང་སྦྱོར་བར་བྱེད་པ་དེའི་སྒོ་ནས་རང་གཞན་གྱི་ཆགས་པའི་
མཐའ་ཐམས་ཅད་འགོག་པར་བྱེད་པ་ཡིན་པའི་ཕྱིར། དེས་ན། འཁོར་གསུམ་དུ་དམིགས་པ་
དང་བྲལ་བས་སྦྱིན་སོགས་ལ་སྤྱོད་པ་པོ་དང་ཐོབ་པ་པོ་བདག་མེད་པར་རྟོགས་ནས་རང་དེ་ལ་
གནས་ཤིང་གདུལ་བྱ་གཞན་དེ་ལ་སྦྱོར་བར་བྱེད་པའི་བྱང་སེམས་མཐོང་ལམ་པའི་མཁྱེན་པ་
ཆོས་ཅན། ཉན་རང་གི་ལམ་ལྟར་རེ་འགའ་བའི་གཉེན་པོ་མ་ཡིན་པར་རྣམ་པ་ཐམས་ཅད་དུ་
གཉེན་པོ་ཡིན་ཏེ། བླང་བར་བྱ་བ་འབའ་ཞིག་ཡིན་པའི་ཕྱིར་ཏེ །གཟུགས་སོགས་ཀྱི་གནས་
ལུགས་ལ་ཡང་དག་པར་ཞུགས་པའི་ཕྱིར་དང༌། ཆགས་པ་མངོན་ཞེན་གྱི་ཚོགས་ཀྱི་གནས་ས་
བོན་ཐམས་ཅད་གཉེན་པོས་བཀག་པའི་ཕྱིར། ཐེག་དམན་གྱི་རྟོགས་རིགས་སུ་གནས་པའི་
ཐེག་ཆེན་འཕགས་པའི་མཁྱེན་པ་གང་ཞིག །ཐབས་ཤེས་ཁྱད་པར་ཅན་གྱིས་ཟིན་པ། གཉེན་
པོ་ཕྱོགས་ཀྱི་གཞི་ཤེས་གྱིས་མཚན་ཉིད། ཁ་ཅིག །གཞི་ཤེས་གང་ཞིག །ཐབས་ཤེས་ཁྱད་
པར་ཅན་གྱིས་ཟིན་པ། དེའི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། ཐེག་
ཆེན་གྱི་གཞི་ཤེས་སུ་ཐལ། འདོད་པའི་ཕྱིར། འདོད་ན། ཐེག་ཆེན་གང་ཟག་གི་རྒྱུད་ཀྱི་

192
རྗེ་བཙུན་ཆོས་ཀྱི་རྒྱལ་མཚན་གྱི་གསུང
གཞི་ཤེས་ཡིན་ན། ཐེག་ཆེན་གྱི་གཞི་ཤེས་ཡིན་དགོས་པར་ཐལ། འདོད་པའི་ཕྱིར། འདོད་
ན༑ ཐེག་ཆེན་གང་ཟག་གི་རྒྱུད་ཀྱི་ལམ་བདེན་ཡིན་ན། ཐེག་ཆེན་གྱི་ལམ་བདེན་ཡིན་དགོས་
པར་ཐལ། འདོད་པའི་ཕྱིར། གཞན་ཡང༌། སྟོང་ཉིད་མངོན་སུམ་དུ་རྟོགས་པའི་ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་
གཞི་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། དེའི་
རྒྱུད་ལ་ཐབས་ཤེས་ཁྱད་པར་ཅན་ཡོད་པའི་ཕྱིར།།
༼ འབྲས་བུ་ལ་མཚན་འཛིན་གྱི་སྤང་གཉེན་བཤད་པ། ༽
༈ གཉིས་པ་འབྲས་བུ་ལ་མཚན་འཛིན་གྱི་སྤང་གཉེན་བཤད་པ་ལ། ཆགས་པའི་ངོ་བོ།།
ཆགས་པ་ཡིན་པའི་རྒྱུ་མཚན། ཆགས་པའི་གཉེན་པོ། ། རྒྱུ་མཚན་ལས་འཕྲོས་དོན་ནོ།།
དང་པོ་ལ། མདོ་བསྟན་བཅོས་གཉིས་ལས། དང་པོ་ནི། དེ་ནས་བཅོམ་ལྡན་འདས་ཀྱིས་ཚེ་
དང་ལྡན་པ་རབ་འབྱོར་ལ་བཀའ་སྩལ་པ། རབ་འབྱོར་ཁྱོད་བྱང་ཆེན་རྣམས་ལ་ཆགས་པའི་
མཐའ་འདི་དག་མདོར་སྟོན་པ་ལེགས་སོ་ལེགས་སོ། །རབ་འབྱོར་དེ་བས་ན་ཡང་ཆགས་པའི་
མཐའ་ཕྲ་བ་རྒྱས་པར་བསྟན་པར་བྱ་སྟེ་ཤིན་ཏུ་ལེགས་པར་ཉོན་ལ་ཡིད་ལ་ཟུངས་ཤིག་དང་
བཤད་པར་བྱའོ། །བཅོམ་ལྡན་འདས་དེ་ལྟར་བགྱིའོ། །ཞེས་ཚེ་དང་ལྡན་པ་རབ་འབྱོར་
བཅོམ་ལྡན་འདས་ལ་ཕྱིར་ཉན་ཏོ།། ༈ བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་
སྩལ་ཏོ །རབ་འབྱོར་འདི་ལ་རིགས་ཀྱི་བུའམ་རིགས་བུ་མོ་བླ་མེད་རྫོགས་བྱང་དུ་ཡང་དག་
གས་པས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པར་ཞུགས་
མཚན་མར་ཡིད་ལ་བྱེད་ན། རབ་འབྱོར་ཅི་ཙམ་མཚན་མར་གྱུར་པ་དེ་ཙམ་དུ་ཆགས་པའོ།།
ཞེས་པ་ནས། དེ་རྣམས་གཞན་རྣམས་ཀྱི་དགེ་བའི་རྩ་བ་ཡང་མཚན་མར་ཡིད་ལ་བྱར་མེད་
པའི་ཕྱིར་རོ། །ཞེས་གསུངས། གཉིས་པ་ལ། རྩ་འགྲེལ་གཉིས་ལས། དང་པོ་ནི། མདོ་
དེའི་དོན་བཤད་པ་ལ། རྒྱལ་ལ་སོགས་ལ་ཆགས་པ་ཕྲ། །ཞེས་གསུངས་༈ གཉིས་པ་ནི།

193
སྐབས་གསུམ་པའི་སྤྱི་དོན།
དེ་ཉིད་ཚིག་དོན་གྱི་སྒོ་ནས་བཤད་པ་ལ། དེ་བཞིན་གཤེགས་པ་ལ་སོགས་པ་ལ་ཕྱག་འཚལ་
བ་ལ་སོགས་པ་ནི། བསོད་ནམས་ཀྱི་ཚོགས་ཀྱིས་རྒྱུ་ཡིན་པ་ཉིད་ཀྱི་གཉེན་པོ་ཡིན་མོད་ཀྱིས
ཆགས་པ་ཕྲ་མོའི་ངོ་པོ་ཉིད་ཀྱིས་རྣམ་པ་ཐམས་ཅད་དུ་མ་ཡིན་པས། མི་མཐུན་པའི་ཕྱོགས་
ཡིན་ནོ། །ཞེས་གསུངས། གཞུང་དོན་ནི། དེ་བཞིན་གཤེགས་པ་ལ་སྐྱབས་གནས་ཡང་
དག་ཏུ་བདེན་པར་བཟུང་བའི་སྒོ་ནས་ཕྱག་འཚལ་བ་དང་བསྟོད་པ་དང༌། དེ་དག་གི་དགེ་བ་
ལ་མཚན་མར་བཟུང་པའི་སྒོ་ནས་རྫོགས་བྱང་དུ་བསྔོ་བ་རྣམས་ཆོས་ཅན། བྱང་སེམས་ལམ་
གྱི་གོལ་ས་མི་མཐུན་ཕྱོགས་ཡིན་ཏེ། དེའི་གཞོམ་བྱ་ཡིན་པའི་ཕྱིར། གལ་ཏེ་དེ་རྣམས་གཉེན་
པོ་ཡིན་པས་སྤང་བྱར་འགལ་ལོ་ཞེ་ན། བསོད་ནམས་ཀྱི་ཚོགས་ཀྱི་རྒྱུ་ཡིན་པ་ཉིད་ཀྱིས་ལས་
སྒྲིབ་སོགས་འགའ་ཞིག་གི་གཉེན་པོ་ཡིན་མོད་ཀྱི་རྣམ་པ་ཐམས་ཅད་དུ་གཉེན་པོ་མ་ཡིན་པས་
སྐྱོན་མེད་དེ། ཆགས་པ་དེ་ཞེན་པ་ཕྲ་མོའི་ངོ་བོ་ཉིད་ཡིན་པའི་ཕྱིར།། ༈ །།གཉིས་པ་
ཆགས་པ་ཡིན་པའི་རྒྱུ་མཚན་སྟོན་པ་ལ། མདོ་བསྟན་བཅོས་གཉིས་ལས། དང་པོ་ནི། དེ་
ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས་ཤེར་ཕྱིན་ནི་ཟབ་པོ། །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཆོས་
ཐམས་ཅད་རང་བཞིན་གྱིས་དབེན་པའི་ཕྱིར་རོ། །རབ་འབྱོར་གྱིས་གསོལ་པ། བཅོམ་ལྡན་
འདས་ཤེར་ཕྱིན་ལ་ཕྱག་འཚལ་ལོ། །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་
ནི་འདི་ལྟར་མ་བྱས་མངོན་པར་འདུས་མ་བྱས་པ་སྟེ་དེ་ནི་སུས་ཀྱང་མངོན་པར་རྫོགས་པར་
འཚང་རྒྱ་བར་བྱ་བར་མི་ནུས་སོ། །ཞེས་གསུངས། གཉིས་པ་ལ་གསུམ་ལས། དང་པོ་
ནི༑ ཆགས་པ་ཕྲ་མོ་མི་མཐུན་ཕྱོགས་ཡིན་པའི་རྒྱུ་མཚན་ཇི་ལྟར་ཞེ་ན། ངོ་བོར་མ་ཟད་དེའི་
རྒྱུ་མཚན་གཞན་ཡང་ཡོད་དོ། །ཞེས་མཚམས་སྦྱོར་བ་ལ། ཡང་ཇི་ལྟར་ཆགས་པ་ཕྲ་མོ་མི་
མཐུན་པའི་ཕྱོགས་ཡིན་ཞེ་ན། ཞེས་གསུངས། གཉིས་པ་ནི་མདོ་དེའི་དོན་བཤད་པ་ལ།
ཆོས་ཀྱི་ལམ་ནི་རང་བཞིན་གྱིས། །དབེན་པའི་ཕྱིར་ན་དེ་ཟབ་ཉིད། །ཅེས་གསུངས།
གསུམ་པ་ནི། དེའི་དོན་བཤད་པ་ལ། གང་གི་ཕྱིར་ཆོས་ཀྱི་རིགས་རྣམས་ངོ་བོ་ཉིད་ཁོ་ནས་

194
རྗེ་བཙུན་ཆོས་ཀྱི་རྒྱལ་མཚན་གྱི་གསུང
སྟོང་པས། དེ་དག་ཟབ་པ་ཉིད་ཡིན་པ་དེའི་ཕྱིར། དེ་བཞིན་གཤེགས་པ་ལ་དམིགས་པ་ཡང་
མི་མཐུན་པའི་ཕྱོགས་ཡིན་ནོ། །ཞེས་གསུངས། གཞུང་དོན་ནི། དེ་བཞིན་གཤེགས་པ་ལ་
བདེན་པར་དམིགས་པ་ཡང་ཆགས་པ་ཕྲ་མོ་ཡིན་པས་མི་མཐུན་ཕྱོགས་ཡིན་ཏེ། རྒྱུ་མཚན་
གང་གི་ཕྱིར་ན་ཆོས་ཀྱི་རིགས་རྣམས་བདེན་པའི་ངོ་བོ་ཉིད་ཁོ་ནས་སྟོང་པས་དེ་དག་གི་གནས་
ལུགས་དེ་ཟབ་པ་ཉིད་ཡིན་པ་དེའི་ཕྱིར། དེ་བཞིན་གཤེགས་པ་ལ་དམིགས་པ་ཡང་ཞེས་ཡང་
སྒྲ་སྨོས་པ་ལ་དགོས་པ་ཡོད་དེ། གཟུགས་སོགས་ལ་བདེན་པར་དམིགས་པ་མི་མཐུན་ཕྱོགས་
ཡིན་པར་མ་ཟད། དེ་བཞིན་གཤེགས་པ་ལ་བདེན་པར་དམིགས་པ་ཡང་མི་མཐུན་ཕྱོགས་ཡིན་
ནོ༑ ༑ཞེས་བསྟན་པར་བྱ་བའི་ཆེད་ཡིན་པའི་ཕྱིར།། ༈ །།གསུམ་པ་ཆགས་པའི་གཉེན་པོ་
སྟོན་པ་ལ། མདོ་བསྟན་བཅོས་གཉིས་ལས། དང་པོ་ནི། རབ་འབྱོར་གྱིས་གསོལ་པ།
བཅོམ་ལྡན་འདས་ཆོས་ཐམས་ཅད་ནི་མངོན་པར་རྫོགས་པར་བྱང་ཆུབ་པར་དཀའོ།།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ནི་འདི་ལྟར་ཆོས་ཐམས་ཅད་ཀྱི་རང་
བཞིན་གཉིས་མ་ཡིན་ཏེ། རབ་འབྱོར་ཆོས་ཀྱི་རང་བཞིན་ནི་གཅིག་ཏུ་ཟད་དོ། །ཆོས་ཀྱི་རང་
བཞིན་གང་ཡིན་པ་རང་བཞིན་ནི་མ་ཡིན་ནོ། །གང་རང་བཞིན་མ་ཡིན་པ་དེ་ནི་རང་བཞིན་ནོ།།
གང་རང་བཞིན་ཡིན་པ་དེ་ནི་མངོན་པར་འདུས་མ་བྱས་པའོ། །རབ་འབྱོར་འདི་ལྟར་བྱང་ཆེན་
གྱིས་ཆོས་ཀྱི་རང་བཞིན་གཅིག་པུ་རང་བཞིན་མ་ཡིན་པ་མངོན་པར་འདུས་མ་བྱས་པ་ཤེས་ཤིང་
མཐོང་ན་ཆགས་པའི་མཐའ་ཐམས་ཅད་ཡོངས་སུ་སྤངས་པ་ཡིན་ནོ། །ཞེས་གསུངས།
གཉིས་པ་ལ་གསུམ་ལས། དང་པོ་ནི། དེ་བཞིན་གཤེགས་པ་ལ་སྐྱབས་གནས་སུ་བདེན་པར་
ཞེན་པ་དེ་ཆགས་པ་ཕྲ་མོ་ཡིན་ན་དེ་གཉེན་པོ་གང་གིས་ཚུལ་ཇི་ལྟར་སྤོང༌། ཞེས་མཚམས་
སྦྱོར་བ་ལ། འོ་ན། ཇི་ལྟར་སྤོང་ཞེ་ན། ཞེས་གསུངས། གཉིས་པ་ནི། མདོ་དེའི་དོན་
བཤད་པ་ལ། ཆོས་རྣམས་རང་བཞིན་གཅིག་པར་ནི། །ཤེས་པས་ཆགས་པ་སྤོང་པ་ཡིན།།
ཞེས་གསུངས། ༈ གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། གཟུགས་ལ་
སོགས་པའི་ཆོས་ཐམས་ཅད་རང་བཞིན་གཅིག་པ་ཁོ་ན་སྟེ། འདི་ལྟ་སྟེ། རང་བཞིན་མེད་པ་

195
— སྐབས་གསུམ་པའི་སྤྱི་དོན།
ཞེས་ཤེས་པ་དང༌། ཤེས་བྱ་མཉམ་པ་ཉིད་དུ་གཅིག་པར་ཡོངས་སུ་ཤེས་པ་ནི་ཆགས་པ་སྤོང་
བ་ཡིན་ནོ། །ཞེས་གསུངས། གཞུང་དོན་ནི། དེ་ལྟ་བུའི་ཆགས་པ་ཕྲ་མོ་དེ་སྤོང་བའི་གཉེན་
པོ་དང་སྤོང་ཚུལ་ཡོད་དེ། ཆོས་ཐམས་ཅད་བདེན་པའི་རང་བཞིན་མེད་པར་རང་བཞིན་གཅིག་
ཏུ་ཤེས་པས་ནི་ཆགས་པ་དེ་སྤོང་བའི་ཕྱིར། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་མཁྱེན་པ་ཆོས་ཅན། འབྲས་བུ་ལ་བདེན་ཞེན་སྤོང་བ་ཡིན་ཏེ། དེའི་དངོས་
གཉེན་བྱེད་པའི་རིགས་སུ་གནས་པའི་ཕྱིར། ཁ་ཅིག །བྱང་སེམས་ལམ་ལ་ལྟོས་ཏེ་གོལ་ས་
མི་མཐུན་ཕྱོགས་ཡིན་ན། མི་མཐུན་ཕྱོགས་ཡིན་དགོས་ཟེར་ན། ཉན་ཐོས་ཚོགས་ལམ་པའི་
རྒྱུད་ཀྱི་རང་ཉིད་གཅིག་པུ་ཞི་བདེ་དོན་གཉེར་གྱི་བློ་ཆོས་ཅན། དེར་ཐལ། དེའི་ཕྱིར་ཏེ།
ཆོས་ཅན་དེ་ཡིན་པའི་ཕྱིར། འདོད་མི་ནུས་ཏེ། གཉེན་པོ་ཕྱོགས་ཡིན་པའི་ཕྱིར་ཏེ། ཐར་
ལམ་ཡིན་པའི་ཕྱིར། ཁ་ཅིག །བྱང་སེམས་ལམ་ལ་ལྟོས་ཏེ་སྤང་བྱ་ཡིན་ན། སྤང་བྱ་ཡིན་
དགོས་ཟེར་ན། མི་འཐད་དེ། གཞི་ལམ་ལ་དམིགས་པའི་མཚན་འཛིན་གྱི་བཅིངས་པའི་ལམ་
ཆོས་ཅན། དེར་ཐལ། དེའི་ཕྱིར་ཏེ། བྱང་སེམས་ལམ་གྱི་གཞོམ་བྱ་ཡིན་པའི་ཕྱིར། དེ་
དེར་ཐལ། ཕྱིན་དྲུག་ཉམས་ལེན་གྱི་སྤྱོད་པ་ཁྱད་པར་ཅན་ལ་རང་གནས་ནས་གཞན་དག་དེ་ལ་
འགོད་པར་བྱེད་པའི་བྱང་འཕགས་ཀྱི་མཁྱེན་པ་དེ་དེའི་དངོས་གཉེན་བྱེད་པའི་རིགས་སུ་གནས་
པའི་ཕྱིར་རོ།། ༈ །།བཞི་པ་རྒྱུ་མཚན་ལས་འཕྲོས་དོན་ལ། ཟབ་པའི་རྒྱུ་མཚན་དང༌།
རྟོགས་དཀའ་བའི་རྒྱུ་མཚན་གཉིས་ལས། དང་པོ་ལ། མདོ་བསྟན་བཅོས་གཉིས་ལས།
དང་པོ་ནི། རབ་འབྱོར་གྱིས་གསོལ་པ། བཅོམ་ལྡན་འདས་ཤེར་ཕྱིན་ནི་རྟོགས་པར་དཀའ།།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ལྟར་ཤེར་ཕྱིན་ནི་སུས་ཀྱང་མ་མཐོང་མ་
ཐོས་མ་ངེས་རྣམ་པར་མ་ངེས་མངོན་པར་སངས་མ་རྒྱས་པས་སོ། །ཞེས་གསུངས། གཉིས་
པ་ལ་གསུམ་ལས། དང་པོ་ནི། དབེན་པའི་ཕྱིར་ན་དེ་ཟབ་ཉིད། །ཅེས་བཤད་ན། ཆོས་
རྣམས་ཀྱི་གནས་སམ་རང་བཞིན་ཟབ་པའི་རྒྱུ་མཚན་གང་ཞེ་ན། ཞེས་མཚམས་སྦྱོར་བ་ལ།
ཡང་ཇི་ལྟར་ཆོས་རྣམས་རང་བཞིན་གྱིས་ཟབ་པ་ཡིན་ཞེ་ན། ཞེས་གསུངས། གཉིས་པ་ནི།

196
རྗེ་བཙུན་ཆོས་ཀྱི་རྒྱལ་མཚན་གྱི་གསུང
མདོ་དེའི་དོན་བཤད་པ་ལ། མཐོང་བ་ལ་སོགས་བཀག་པ་ཡིས། །དེ་ནི་རྟོགས་པར་དཀའ་
བར་བཤད། ༈ །ཅེས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ།
གང་གི་ཕྱིར་རྣམ་པར་ཤེས་པ་ཐམས་ཅད་ཀྱི་དམིགས་པའི་དོན་གསལ་བས་རང་བཞིན་དེ་
རྟོགས་པར་དཀའ་བ་ཉིད་དུ་བཤད་པ་དེའི་ཕྱིར་དེ་ཟབ་བ་ཉིད་ཡིན་ནོ། །ཞེས་གསུངས་༈
གཞུང་དོན་ནི། ཆོས་ཐམས་ཅད་ཀྱི་གནས་ལུགས་ཟབ་པའི་རྒྱུ་མཚན་ཡོད་དེ། དེ་རྟོགས་པར་
དཀའ་བ་ཡིན་བའི་ཕྱིར། ཆོས་ཐམས་ཅད་བདེན་སྟོང་ཆོས་ཅན། རྟོགས་པར་དཀའ་བ་ཡིན་
ཏེ༑ ཚུར་མཐོང་གི་མངོན་སུམ་གྱི་ཡུལ་ལས་འདས་ཤིང ༈ རིགས་ཤེས་ཀྱི་རྙེད་དོན་ཡིན་
པའི་ཕྱིར།། ༈ །།གཉིས་པ་ལ། མདོ་བསྟན་བཅོས་གཉིས་ལས། དང་པོ་ནི། རབ་
འབྱོར་གྱིས་གསོལ་པ། བཅོམ་ལྡན་འདས་ཤེར་ཕྱིན་ནི་བསམ་གྱིས་མི་ཁྱབ་པོ། །བཅོམ་ལྡན་
འདས་ཀྱིས་བཀའ་སྩལ་པ། རབ་འབྱོར་དེ་ནི་འདི་ལྟར་ཤེར་ཕྱིན་ནི་སུས་ཀྱང་རྣམ་པར་མ་
ཤེས་ཏེ། གཟུགས་དང་ཚོར་བ་དང་འདུ་ཤེས་དང༌། འདུ་བྱེད་རྣམས་དང་རྣམ་པར་ཤེས་པས་
མ་ཤེས་སོ། །ཞེས་པ་ནས། བཅོམ་ལྡན་འདས་ཀྱི་བཀའ་སྩལ་པ། རབ་འབྱོར་ཆོས་ཐམས་
ཅད་མི་དམིགས་པའི་ཕྱིར། ཤེར་ཕྱིན་ནི་བྱེད་པ་པོ་མེད་པའོ། །ཞེས་གསུངས། གཉིས་པ་
ལ༑ གསུམ་ལས། དང་པོ་ནི། འོ་ན དེ་ནི་རྟོགས་པར་དཀའ་བར་བཤད། །ཅེས་བཤད་
ན༑ ཡང་ཆོས་ཐམས་ཅད་ཀྱི་གནས་ལུགས་སམ་རང་བཞིན་དེ་རྟོགས་པར་དཀའ་བའི་རྒྱུ་
མཚན་གང་ཞེ་ན། ཞེས་མཚམས་སྦྱོར་བ་ལ། ཡང་དེ་ལྟར་རྟོགས་པར་དཀའ་བ་ཉིད་ཅི་ཡིན་
ཞེ་ན། ཞེས་གསུངས། གཉིས་པ་ནི། མདོ་དེའི་དོན་བཤད་པ་ལ། གཟུགས་ལ་སོགས་
པར་མི་ཤེས་ཕྱིར། །དེ་ནི་བསམ་མི་ཁྱབ་པར་འདོད། །ཅེས་གསུངས། གསུམ་པ་དེ་ཉིད་
ཚིག་དོན་གྱི་སྒོ་ནས་བཤད་པ་ལ། གང་གི་ཕྱིར་གཟུགས་ལ་སོགས་པ་ནས་སངས་རྒྱས་ཀྱི་
ཆོས་མ་འདྲེས་པའི་རྣམ་པའི་བར་གྱི་རང་བཞིན་ཡོངས་སུ་མི་ཤེས་པས་བསམ་པ་ལས་འདས་
པ་དེའི་ཕྱིར། དེ་ནི་རྟོགས་པར་དཀའ་བ་ཉིད་ཡིན་ནོ། །ཞེས་གསུངས། གཞུང་དོན་ནི།།
ཆོས་ཐམས་ཅད་བདེན་སྟོང་ཆོས་ཅན། ཐ་སྙད་པའི་བློས་རྟོགས་པར་དཀའ་བའི་རྒྱུ་མཚན་

197
སྐབས་གསུམ་པའི་སྤྱི་དོན།
ཡོད་དེ། ཐ་སྙད་པའི་བསམ་པའི་ཡུལ་ལས་འདས་པ་སྟེ་བསམ་གྱིས་མི་ཁྱབ་པའི་ཕྱིར་ཏེ།
གཟུགས་ནས་མ་འདྲེས་པའི་བར་གྱི་ཆོས་ཐམས་ཅད་ཀྱི་རང་བཞིན་ནམ་གནས་ལུགས་དེ།
ཐ་སྙད་པའི་བློས་ཡོངས་སུ་མི་ཤེས་པ་སྟེ་དངོས་ཡུལ་དུ་བྱེད་པར་མི་ནུས་པའི་ཕྱིར།།
༼ དེ་དག་གི་འཇུག་བསྡུ་བ། ༽
གསུམ་པ་དེ་དག་གི་འཇུག་བསྡུ་བ་ལ། མཚམས་སྦྱོར་བ་དང༌། རྩ་བ་འགྲེལ་པ་གསུམ་
ལས༑ དང་པོ་ནི། གོང་གི་ཚུལ་དེ་ལྟར་མི་མཐུན་ཕྱོགས་ཀྱི་གཞི་ཤེས་དང་གཉེན་པོ་ཕྱོགས་
ཀྱི་གཞི་ཤེས་གཉིས་བརྗོད་ཟིན་ནས། ད་ནི་དེའི་མཇུག་བསྡུ་བསྟན་བར་བྱའོ། །ཞེས་
མཚམས་སྦྱོར་བ་ལ། དེ་ལྟར་མི་མཐུན་པའི་ཕྱོགས་ལ་སོགས་པ་བརྗོད་ནས་མཇུག་བསྡུ་བར།
ཞེས་གསུངས། གཉིས་པ་ལ་སྔར་བཤད་པ་དེ་དག་གི་དོན་བསྡུས་ཏེ་སྟོན་པ་ལ། དེ་ལྟར་
ཀུན་ཤེས་ཉིད་ལུགས་ལ། ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་
ནས་བཤད་པ་ལ། ཐམས་ཅད་ཤེས་པ་ཉིད་ཀྱི་སྐབས་སུ་དེ་ལྟར་བཤད་པའི་ཚུལ་གྱིས་གོ་
རིམས་བཞིན་དུ་ཉན་ཐོས་དང་བྱང་ཆུབ་སེམས་དཔའ་ལ་སོགས་པའི་མི་མཐུན་པའི་ཕྱོགས་དང་
གཉེན་པོའི་རབ་ཏུ་དབྱེ་བ་ཤེས་པར་བྱའོ། །ཞེས་གསུངས། གཞུང་དོན་ནི། སྔར་ཐམས་
ཅད་ཤེས་པ་ཉིད་ཅེས་སོགས་ཀྱི་སྐབས་སུ་ཇི་སྐད་བཤད་པའི་མི་མཐུན་ཕྱོགས་དང་གཉེན་པོའི་
རབ་དབྱེ་རྣམས་སྐབས་འདིར་ཡང་ཤེས་པར་བྱ་བ་ཡིན་ཏེ། འབྲས་ཡུམ་ལ་རིང་བའི་གཞི་
ཤེས་དང༌། དེ་ལ་ཉེ་བའི་གཞི་ཤེས་གཉིས། གཟུགས་སོགས་ཕུང་པོ་སྟོང་ཉིད་དང༌།།
ཞེས་སོགས་དང༌། སྦྱིན་ལ་སོགས་ལ་ངར་འཛིན་མེད། །ཅེས་སོགས་ཀྱི་སྐབས་སུ་ཇི་སྐད་
བཤད་པ་ལྟར་ཤེས་པར་བྱ་བ་ཡིན་པའི་ཕྱིར། འདིར་བསྟན་གྱི་གཞི་ཤེས་ཆོས་ཅན། ཁྱོད་ལ་
གཉིས་སུ་དབྱེར་རུང་སྟེ། ཁྱོད་ལ་གཉེན་པོ་ཕྱོགས་ཀྱི་གཞི་ཤེས་དང་མི་མཐུན་ཕྱོགས་ཀྱི་གཞི་
ཤེས་གཉིས་སུ་ཡོད་པའི་ཕྱིར། སྐབས་འདིར་སྤང་གཉེན་གྱི་རྣམ་དབྱེ་རྒྱས་པར་མི་སྟོན་པའི་
རྒྱུ་ཚན་ཡོད་དེ། སྔར་གོང་དུ་རྒྱས་པར་བསྟན་ཟིན་པ་དེ་ལྟར་འདིར་ཡང་ཤེས་པར་བྱ་བ་ཡིན་

198
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
པའི་ཕྱིར།།
༼ ཉམས་སུ་ལེན་ཚུལ་ལ་གཞི་ཤེས་སྦྱོར་བའི་ངོ་བོ་བཤད་པ། ༽
༈ བཞི་པ་ཇི་ལྟར་ཉམས་སུ་ལེན་པའི་ཚུལ་ལ། གཞི་ཤེས་ཀྱི་སྦྱོར་བའི་ངོ་བོ་དང༌། རྣམ་
པའོ༑ ༑ ༈ དང་པོ་ལ། མདོ་ལས་གསུངས་ཚུལ་དང༌། བསྟན་བཅོས་ཀྱིས་འགྲེལ་
ཚུལ་གཉིས་ལས། དང་པོ་ནི། རབ་འབྱོར་གྱིས་གསོལ་པ། བཅོམ་ལྡན་འདས་བྱང་ཆེན་
ཤེར་ཕྱིན་ལ་སྤྱོད་པས་ཇི་ལྟར་སྤྱད་པར་བགྱི། བཅོམ་ལྡན་འདས་ཀྱིས་བཀའ་སྩལ་བ། རབ་
འབྱོར་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་གལ་ཏེ་གཟུགས་ལ་མི་སྤྱོད་ན་ཤེར་ཕྱིན་ལ་
སྤྱོད་དོ། །ཞེས་སོགས་གསུངས། གཉིས་པ་ལ་གསུམ་ལས། དང་པོ་ནི། གོང་དུ་དེ་ལྟར་
མི་མཐུན་པའི་ཕྱོགས་དང་གཉེན་པོ་ཉིད་བརྗོད་ནས་དེའི་འོག་ཏུ་གཞི་ཤེས་སྦྱོར་བའི་ལམ་སྟོན་
པའི་རྒྱུ་མཚན་ཡོད་དེ། སྤང་གཉེན་དེ་དག་གི་མཚན་ཉིད་ཤེས་ནས་དེ་དག་མི་དམིགས་པར་
རྣམ་པར་སྒོམ་པའི་སྦྱོར་བ་དེ་གང་ཞེ་ན། དེའི་ལན་དུ་བསྟན་དགོས་པའི་ཕྱིར། ཞེས་
མཚམས་སྦྱོར་བ་ལ། དེ་ལྟར་མི་མཐུན་པའི་ཕྱོགས་ལ་སོགས་པ་བརྗོད་ནས་དེ་དག་རྣམ་པར་
བསྒོམ་པའི་སྦྱོར་བ་གང་ཡིན་ཞེ་ན། སྦྱོར་བ། ཞེས་གསུངས། གཉིས་པ་ནི། མདོ་དེའི་
དོན་བཤད་པ་ལ། གཟུགས་སོགས་དེ་མི་རྟག་སོགས་དང༌། །ཞེས་སོགས་གསུངས།
གསུམ་པ་ལ། དངོས་བསྟན་སེམས་དཔའི་རྣལ་འབྱོར་དང༌དེས་ཤུགས་ལ་འཕངས་ཚུལ་
གཉིས་ལས། དང་པོ་ནི། གཟུགས་ལ་སོགས་པའི་ཞེས་སོགས་ཀྱིས་བཤད། གཉིས་པ་ནི
ཤུགས་ཀྱིས་ན་ཉན་ཐོས་ལ་སོགས་པ་ཡི་ནི་ཇི་སྐད་བཤད་པ་ལས་བཟློག་སྟེ་སྦྱོར་བ་ཡིན་ནོ།།
ཞེས་བཤད། དེ་ཡང་དང་པོ་ལ། གཞི་ཤེས་སྦྱོར་བ་ལ་བཅུ་ཡོད་པའི། དང་པོ་གཟུགས་
སོགས་ཀྱི་སྦྱོར་བ་དེ་སྟོན་པ་ལ། མདོ་ལས། འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་
གཟུགས་ལ་མི་སྤྱོད་ན་ཤེར་ཕྱིན་ལ་སྤྱོད་དོ། །ཞེས་པ་ནས། རྣམ་མཁྱེན་ལ་མི་སྤྱོད་ན་ཤེར་
ཕྱིན་ལ་སྤྱོད་དོ། །ཞེས་གསུངས། དེའི་དོན་བཤད་པ་ལ། གཟུགས་སོགས། ཞེས་དང༌།

199
སྐབས་གསུམ་པའི་སྤྱི་དོན།
གཟུགས་ལ་སོགས་པའི་ཆོས་ཐམས་ཅད་དང༌། ཞེས་གསུངས། གཉིས་པ་གཟུགས་སོགས་
དེ་དག་ལ་མི་རྟག་པ་ལ་སོགས་པའི་སྦྱོར་བ་སྟོན་པ་ལ། གལ་ཏེ་གཟུགས་རྟག་ཅེས་བྱ་བའམ་
མི་རྟག་ཅེས་བྱ་བར་མི་སྤྱོད་ན་ཤེར་ཕྱིན་ལ་སྤྱོད་དོ། །ཞེས་པ་ནས། སངས་རྒྱས་ཀྱི་ཆོས་མ་
འདྲེས་པ་དང་རྣམ་མཁྱེན་གྱི་བར་དེ་ནི་མེད་དོ། །ཞེས་གསུངས། དེའི་དོན་བཤད་པ་ལ།
དེ་མི་རྟག་སོགས་དང༌། །ཞེས་དང༌། དེ་དག་ཉིད་ཀྱི་མི་རྟག་པ་དང༌། སྟོང་པ་ཉིད་ལ་
སོགས་པ་དང༌། །ཞེས་གསུངས། ༈ །གསུམ་པ་གཟུགས་སོགས་དེ་མ་རྫོགས་པ་དང་
ཡོངས་སུ་རྫོགས་པའི་སྦྱོར་བ་སྟོན་པ་ལ། རབ་འབྱོར་གཞན་ཡང་བྱང་ཆེན་གལ་ཏེ་གཟུགས་
ཡོངས་སུ་མ་རྫོགས་པ་དང༌། ཡོངས་སུ་རྫོགས་པའོ་ཞེས་བྱ་བར་མི་སྤྱོད་ན། ཞེས་པ་ནས།
རྣམ་པ་ཐམས་ཅད་མཁྱེན་པ་ཉིད་ཡིན་པས་སོ། །ཞེས་བྱ་བ་དེ་ལྟར་མི་སྤྱོད་ན་ཤེར་ཕྱིན་ལ་སྤྱོད་
དོ༑ ༑ཞེས་གསུངས། དེའི་དོན་བཤད་པ་ལ། དེ་མ་རྫོགས་དང་རབ་རྫོགས་དང༌། །ཞེས་
དང༌། སོ་སོར་མ་རྫོགས་པ་དང་རྫོགས་པ་ཉིད་དང༌། ཞེས་གསུངས། བཞི་པ་གཟུགས་
སོགས་དེ་ལ་ཆགས་པ་མེད་པའི་སྦྱོར་བ་སྟོན་པ་ལ། དེ་སྐད་ཅེས་བཀའ་སྩལ་པ་དང༌།
དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། བཅོམ་ལྡན་
འདས་དེ་ལྟར་བྱང་ཆེན་རྣམས་ལ་ཆགས་པ་དང་མ་ཆགས་པ་ལེགས་པར་བསྟན་པ་འདི་ངོ་
མཚར་ཆེའོ། །ཞེས་སོགས་དང༌། བྱང་ཆེན་གཟུགས་ཆགས་པ་དང་བཅས་པ་དང་མ་ཆགས་
པའོ་ཞེས་བྱ་བར་མི་སྤྱོད་ན་ཤེར་ཕྱིན་ལ་སྤྱོད་དོ། །ཞེས་པ་ནས། བླ་མེད་རྫོགས་བྱང་ཆགས་
པ་དང་བཅས་པ་དང་མ་ཆགས་པའོ་ཞེས་བྱ་བར་འདུ་ཤེས་པ་མེད་དོ། །ཞེས་གསུངས། དེའི་
དོན་བཤད་པ་ལ། དེ་ལ་ཆགས་པ་མེད་ཉིད་ལ། །སྤྱོད་པ་བཀག་པའི་སྦྱོར་བ་དང༌། །ཞེས་
དང་༑ ཆགས་པ་མེད་པ་དང༌། ཞེས་གསུངས། ལྔ་པ་གཞན་དུ་མི་འགྱུར་བའི་སྦྱོར་བ་སྟོན་
པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།།
བཅོམ་ལྡན་འདས་དེ་ལྟར་ཤེར་ཕྱིན་ཟབ་མོ་འདི་བསྟན་ཀྱང་ཡོངས་སུ་མི་འགྲིབ་མ་བསྟན་ཀྱང་
ཡོངས་སུ་མི་འགྲིབ། བསྟན་ཀྱང་མི་འཕེལ། མ་བསྟན་ཀྱང་མི་འཕེལ་བ་ངོ་མཚར་ཆེའོ།།

200
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཞེས་པ་ནས། ནམ་མཁའ་ལ་ནི་བསྔགས་པ་བརྗོད་ཀྱང་མི་འཕེལ། བསྔགས་པ་མ་ཡིན་པ་
བརྗོད་ཀྱང་མི་འགྲིབ་བོ། །ཞེས་གསུངས། དེའི་དོན་བཤད་པ་ལ། མི་འགྱུར། ཞེས་དང༌།
གཞན་དུ་མི་འགྱུར་བ་དང༌། ཞེས་གསུངས། དྲུག་པ་བྱེད་པ་པོ་མེད་པའི་སྦྱོར་བ་སྟོན་པ་ལ།
རབ་འབྱོར་འདི་ལྟ་སྟེ། དཔེར་ན། སྒྱུ་མའི་སྐྱེས་བུ་ནི་བསྔགས་པ་བརྗོད་ཀྱང་འཕེལ་བ་མེད་
དོ༑ ༑བསྔགས་པ་མ་ཡིན་པ་བརྗོད་ཀྱང་ཡོངས་སུ་འགྲིབ་པ་མེད་དོ། །བསྔགས་པ་བརྗོད་
ཀྱང་ཆགས་པར་འགྱུར་བ་མེད་དོ། །བསྔགས་པ་མ་ཡིན་པ་བརྗོད་ཀྱང་ཁོང་ཁྲོ་བར་འགྱུར་བ་
མེད་དོ། །རབ་འབྱོར་དེ་བཞིན་དུ་ཆོས་རྣམས་ཀྱི་ཆོས་ཉིད་གང་ཡིན་པ་དེ་བསྟན་ཀྱང་དེ་བཞིན་
མ་བསྟན་ཀྱང་དེ་བཞིན་ནོ། །ཞེས་གསུངས། དེའི་དོན་བཤད་པ་ལ། བྱེད་པོ་མེད་ཉིད་
དང་༑ ཞེས་དང༌། བྱེད་པ་པོ་མེད་པ་ཉིད་དང༌། །ཞེས་གསུངས། བདུན་པ་ཆེད་དུ་བྱ་བ་
བྱ་དཀའ་བ་དང༌། སྦྱོར་བ་བྱ་དཀའ་བ་དང༌། བྱེད་པ་བྱ་དཀའ་བ་ཉིད་ཀྱི་སྦྱོར་བ་རྣམས་སྟོན་
པ་ལ། རབ་འབྱོར་གྱིས་གསོལ་པ། བཅོམ་ལྡན་འདས་བྱང་ཆེན་ཤེར་ཕྱིན་ལ་སྤྱོད་པའི་ཚེ་
ཤེར་ཕྱིན་བསྟན་པ་ན་སེམས་ཞུམ་པ་དང༌། གཡེང་བར་མི་འགྱུར་བ་དང༌། ཞེས་པ་ནས།
བྱང་ཆེན་ནམ་མཁའ་དང་མཉམ་པའི་ཆོས་རྣམས་ཀྱི་སླད་དུ་གོ་ཆ་བགོས་པས་སོ། །ཞེས་དང༌
བཅོམ་ལྡན་འདས་སེམས་ཅན་རྣམས་ཀྱི་དོན་དུ་གོ་ཆ་འཚལ་བ་དེ་དག་ནི་ནམ་མཁའ་བར་སྣང་
ལ་བཏེགས་པར་འཚལ་བའོ། །ཞེས་དང༌། བཅོམ་ལྡན་འདས་བྱང་ཆེན་གང་སེམས་ཅན་
རྣམས་ཀྱི་སླད་དུ་བླ་མེད་རྫོགས་བྱང་འཚལ་བ་དེ་དག་བརྩོན་འགྲུས་ཆེན་པོ་ཐོབ་པའོ། །ཞེས་
པ་ནས། དེ་དག་ནི་ནམ་མཁའ་ཡོངས་སུ་འགྲོ་བར་འཚལ་བ་ལགས། ཞེས་ཟེར་མཆིའོ།།
ཞེས་པའི་བར་གསུངས། དེའི་དོན་བཤད་པ་ལ། བྱ་དཀའ་རྣམ་གསུམ་སྦྱོར་བ་དང༌།།
ཞེས་དང༌། གོ་རིམས་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཀྱི་ཆེད་དུ་བྱ་བ་
དང་སྦྱོར་བ་དང་བྱེད་པ་རྣམས་ཀྱི་བྱ་དཀའ་བ་ཉིད་དང༌། ཞེས་གསུངས།། ༈ །།བརྒྱད་པ་
འབྲས་བུ་ཐོབ་པས་འབྲས་ཡོད་འདོད་པའི་སྦྱོར་བ་སྟོན་པ་ལ། དེ་ནས་དགེ་སློང་གཞན་ཞིག་
འདི་སྙམ་དུ་གྱུར་ཏེ། གང་ལ་ཆོས་གང་ཡང་སྐྱེ་བའམ་འགག་པ་མེད་ལ་ཚུལ་ཁྲིམས་ཀྱི་

201
སྐབས་གསུམ་པའི་སྤྱི་དོན།
ཕུང་པོ་གདགས་སུ་ཡོད། ཅེས་པ་ནས། དཀོན་མཆོག་གསུམ་དུ་གདགས་སུ་ཡོད། ཆོས་
ཀྱི་འཁོར་ལོ་བསྐོར་བར་གདགས་སུ་ཡོད་པའི་བཅོམ་ལྡན་འདས་མ་ཤེར་ཕྱིན་མ་ལ་ཕྱག་
འཚལ་ལོ་སྙམ་པ་དང༌། ཞེས་གསུངས། དེའི་དོན་བཤད་པ་ལ། སྐལ་པ་ཇི་བཞིན་འབྲས་
ཐོབ་པས། །འབྲས་ཡོད་འདོད་པ་དེ་དང་ནི། །ཞེས་གསུངས་པ་དང༌། སྐལ་པ་ཇི་ལྟ་བ་
བཞིན་དུ་འབྲས་བུ་ཐོབ་པས་མི་སྟོང་པ་ཉིད་དང༌། ཞེས་གསུངས། དགུ་པ་གཞན་གྱི་རྐྱེན་
གྱིས་མི་འཕྲོགས་པའི་སྦྱོར་བ་སྟོན་པ་ལ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་ཚེ་དང་
ལྡན་པ་རབ་འབྱོར་ང་ལ་འདི་སྐད་ཅེས་སྨྲས་སོ། །བཙུན་པ་རབ་འབྱོར་བྱང་ཆེན་གང་ཤེར་ཕྱིན་
ཟབ་མོ་འདི་ལ་བརྩོན་པར་བྱེད་པ་ཞིག་ཡོད་ན་དེ་གང་ལ་བརྩོན་པར་བྱེད་པ་ཡིན། .རབ་འབྱོར་
གྱིས་སྨྲས་པ། ཀོའུ་ཤི་ཀ་ཤེར་ཕྱིན་ཟབ་མོ་འདི་ལ་བསླབ་པར་བྱ་བར་སེམས་པ་དེ་དག་ནི་
ནམ་མཁའ་ལ་བརྩོན་པའོ། །ཞེས་སོགས་དང༌། རིགས་ཀྱི་བུའམ་རིགས་ཀྱི་བུ་མོ་ཇི་སྐད་
བཤད་པའི་ཤེར་ཕྱིན་ལ་གནས་ན་དེ་ཉིད་དེའི་བསྲུང་བ་དང་བསྐྱབ་པ་དང་སྦ་བར་འགྱུར་རོ།།
ཞེས་པ་ནས། དེ་ནི་བསམ་པ་ལྟར་མི་འགྲུབ་ཅིང༌། དུབ་པའི་སྐལ་པ་ཅན་དུ་འགྱུར་རོ།།
ཞེས་གསུངས། དེའི་དོན་འཆད་པ་ལ། གཞན་ལ་རག་ལས་མེད་གང་དང༌། །ཞེས་དང༌།
གཞན་གྱི་རྐྱེན་གྱིས་མི་འཕྲོགས་པ་ཉིད་དང༌། ཞེས་གསུངས། བཅུ་པ་ཤེས་བྱེད་སྣང་བ་
རྣམ་བདུན་ཤེས་པའི་སྦྱོར་བ་སྟོན་པ་ལ། བརྒྱ་བྱིན་གྱིས་སྨྲས་པ། བཙུན་པ་རབ་འབྱོར་ཇི་
ཙམ་གྱིས་ན་བྱང་ཆེན་ཤེར་ཕྱིན་ལ་སྤྱོད་པ་ན་ཆོས་ཐམས་ཅད་རྨི་ལམ་ལྟ་བུ་དང༌། སྒྱུ་མ་ལྟ་བུ་
དང་༑ སྨིག་རྒྱུ་ལྟ་བུ་དང༌། སྒྲ་བརྙན་ལྟ་བུ་དང༌། གཟུགས་བརྙན་ལྟ་བུ་དང༌། དྲི་ཟའི་
གྲོང་ཁྱེར་ལྟ་བུ་དང༌། སྤྲུལ་པ་ལྟ་བུར་ཆོས་ཐམས་ཅད་ཡོངས་སུ་ཤེས་པར་འགྱུར་བ་ཡིན།
རབ་འབྱོར་གྱིས་སྨྲས་པ། ཀོའུ་ཤི་ཀ་གང་གི་ཚེ་བྱང་ཆེན་རྨི་ལམ་རློམ་སེམས་སུ་མི་བྱེད།
རྨི་ལམ་གྱིས་རློམ་སེམས་སུ་མི་བྱེད། རྨི་ལམ་དག་གི་རློམ་སེམས་སུ་མི་བྱེད། རྨི་ལམ་ལ་
རློམ་སེམས་སུ་མི་བྱེད། དེ་བཞིན་དུ་སྤྲུལ་པའི་བར་དུ། ཞེས་པ་ནས། སྤྲུལ་པ་ལྟ་བུའི་
བར་དུ་ཡོངས་སུ་ཤེས་པར་འགྱུར་བ་ཡིན་ནོ། །ཞེས་གསུངས། དེའི་དོན་བཤད་པ་ལ།

202
རྗེ་བཙུན་ཆོས་ཀྱི་རྒྱལ་མཚན་གྱི་གསུང
སྣང་བ་རྣམ་བདུན་ཤེས་བྱེད་དོ། །ཞེས་དང༌། ཡོངས་སུ་འགྱུར་བ་དང༌། མཉམ་དུ་ཚོགས་
པ་དང༌། འགལ་བ་དང༌། རྐྱེན་དང༌། མ་འཕོས་པ་དང་། རྟེན་མེད་པ་དང༌། བྱེད་པ་པོ་
མ་ཡིན་པ་རྣམས་སུ་ཤེས་པ་ལ་སྣང་བ་བདུན་ལ་སྒྲུབ་པའི་ཡོངས་སུ་ཤེས་པ་བསལ་བའི་སྒོ་
ནས༑ བྱང་ཆུབ་སེམས་དཔའ་རྣམས་ཀྱི་དེ་དང་དེ་ལ་སྦྱོར་བ་རྣམ་པ་བཅུ་རྗེས་སུ་འགྲོ་བའི་སྒོ་
ནས་བསྟན་པས། ཞེས་གསུངས། གཞུང་དོན་ནི། གཞི་ཤེས་ཀྱི་སྐབས་སུ་བསྟན་པའི་བྱང་
སེམས་ཀྱི་སྦྱོར་བ་ཆོས་ཅན། ཁྱོད་ལ་དུ་མ་ཡོད་དེ། ཁྱོད་ལ་གཟུགས་སོགས་བདེན་མེད་དུ་
རྟོགས་པའི་བྱང་སེམས་ཀྱི་སྦྱོར་བ་སོགས་བཅུ་ཡོད་པའི་ཕྱིར། །
༼ འདིར་བསྟན་བྱང་སེམས་ཀྱི་སྦྱོར་བའི་མཚན་ཉིད་དབྱེ་བ་སོགས་བཤད་པ །༽
དེས་ན་གཞི་ཀུན་རྫོབ་པའི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་དང༌། དོན་དམ་པའི་
སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་གང་རུང་གི་གཉེན་པོ་སྒོམ་པར་
བྱེད་པའི་སེམས་དཔའི་རྣལ་འབྱོར། གཞི་ཤེས་ཀྱི་སྐབས་ནས་བསྟན་པའི་བྱང་སེམས་ཀྱི་སྦྱོར་
བའི་མཚན་ཉིད། དབྱེ་ན་བཅུ་ཡོད་དེ། བྱ་དཀའ་རྣམ་གསུམ་ལ་བྱ་དཀའ་བའི་སྦྱོར་བ་ཞེས་
གཅིག་ཏུ་བྱས་པས་བཅུར་ཡོད་པའི་ཕྱིར། སྦྱོར་བ་བཅུར་འབྱེད་པའི་རྒྱུ་མཚན་ཡོད་དེ། སྦྱོར་
བའི་ཡུལ་བཅུར་ཡོད་པའི་སྒོ་ནས་དེ་ལྟར་ཕྱེ་བ་ཡིན་པའི་ཕྱིར། ཉི་ཁྲི་སྣང་བ་ལས། སྤྱོད་པ་
བཀག་པའི་སྦྱོར་བ་དང༌། །ཞེས་པ་སྦྱོར་བ་དང་པོ་བཞི་ཉིད་ལ་སྦྱོར་བ་མདོའི་ཚིག་ཟིན་དང་
མཐུན་ཏེ། མདོ་ལས་གཟུགས་སོགས་དང༌། དེ་རྟག་མི་རྟག་སོགས་དང༌། དེ་རྫོགས་མ་
རྫོགས་དང༌། དེ་ཆགས་བཅས་ཆགས་མེད་ལ་དེ་ལྟར་མི་སྤྱོད་ན། ཤེར་ཕྱིན་ལ་སྤྱོད། ཅེས་
བཞི་པོ་དེ་ལ་སྤྱོད་པ་བཀག་གི་།ལྷག་མ་རྣམས་ལ་དངོས་སུ་དེ་མ་བཀག་པའི་ཕྱིར། འགྲེལ་པ་
འདིར་རྐང་པ་དེ་ཐམས་ཅད་ཀྱི་མཐར་སྦྱར་ཏེ། དོན་གྱིས་ཐོབ་པ་ལ་དགོངས་པའི་ཕྱིར། དེས་
ན་བྱང་སེམས་ཀྱི་སྦྱོར་བ་དེ་ལ་བཅུར་ཡོད་དེ། ཡུལ་གྱི་སྒོ་ནས་ཕྱེ་བ་བཞི། ངོ་བོའི་སྒོ་ནས་
ཕྱེ་བ་གསུམ། བྱེད་ལས་ཀྱི་སྒོ་ནས་པྱེ་བ་གཉིས། ཤེས་བྱེད་ཀྱི་སྒོ་ནས་ཕྱེ་བ་གཅིག་རྣམས་

203
སྐབས་གསུམ་པའི་སྤྱི་དོན
སུ་ཡོད་པའི་ཕྱིར། དང་པོ་གྲུབ་སྟེ། ཀུན་རྫོབ་བདེན་པ་ལ་དམིགས་པ་གསུམ། དོན་དམ་
བདེན་པ་ལ་དམིགས་པ་གཅིག་ཡོད་པའི་ཕྱིར། དང་པོ་གྲུབ་སྟེ། ཁྱད་གཞི་གཟུགས་སོགས་
ནས་རྣམ་མཁྱེན་གྱི་བར་གྱི་ཆོས་ཐམས་ཅད་ལ་བདེན་ཞེན་བཀག་པའི་སྦྱོར་བ། གཟུགས་ནས་
རྣམ་མཁྱེན་གྱི་བར་དེ་དག་གི་ཁྱད་ཆོས་མི་རྟག་པ་དང་སྟོང་པ་ཉིད་དང་བདེ་སྡུག་སོགས་ལ་
བདེན་ཞེན་བཀག་པའི་སྦྱོར་བ། གཟུགས་སོགས་དེ་དག་རེ་རེ་ལ་ཡོན་ཏན་གྱི་རྟེན་དུ་རྫོགས་
མ་རྫོགས་ལ་བདེན་ཞེན་བཀག་པའི་སྦྱོར་བ་དང་གསུམ་དུ་ཡོད་པའི་ཕྱིར། གཉིས་པ་གྲུབ་སྟེ།
གཟུགས་སོགས་ལ་མངོན་ཞེན་གྱི་དམིགས་པ་ཡོད་མེད་ཀྱི་ཆགས་བཅས་ཆགས་མེད་ལ་བདེན་
ཞེན་བཀག་པའི་སྦྱོར་བ་དེ་དེ་ཡིན་པའི་ཕྱིར།། ༈ །།རྩ་རྟགས་གཉིས་པ་གྲུབ་སྟེ། ཚིག་གི་
སྒོ་ནས་བསྟན་མ་བསྟན་གྱི་འཕེལ་འགྲིབ་ཀྱི་སྒོ་ནས་གཞན་དུ་མི་འགྱུར་བའི་གཙོ་བོའི་ཡུམ་རྣམ་
པར་མི་རྟོག་པའི་ཡེ་ཤེས་ཏེ་ལས་སུ་བྱ་བ་ལ་བདེན་ཞེན་བཀག་པའི་སྦྱོར་བ། བསྔགས་པ་
དང་བསྔགས་པ་མ་ཡིན་པ་བརྗོད་པས་རྗེས་སུ་ཆགས་པ་དང་ཁོང་ཁྲོ་བ་སོགས་སུ་བྱེད་པ་པོ་
མེད་པ་ཉིད་ཆོས་རྣམས་ཀྱི་རང་བཞིན་ཏེ། བྱེད་པ་པོ་ལ་བདེན་ཞེན་བཀག་པའི་སྦྱོར་བ། རྣམ་
མཁྱེན་གྱི་བདག་ཉིད་ནི་ཆེད་དུ་བྱ་བའི་སྒོ་ནས་བྱ་དཀའ་བ་དང༌། ལམ་ཤེས་ཀྱི་བདག་ཉིད་ནི་
སྦྱོར་བའི་སྒོ་ནས་བྱ་དཀའ་བ་དང༌། གཞི་ཤེས་ཀྱི་བདག་ཉིད་ནི་སྟོན་པར་བྱེད་པའི་སྒོ་ནས་བྱ་
དཀའ་བ་སྟེ་བྱ་དཀའ་རྣམ་གསུམ་ལ་བདེན་ཞེན་བཀག་པའི་སྦྱོར་བའམ་བྱ་བ་འབྲས་བུ་ལ་
བདེན་ཞེན་བཀག་པའི་སྦྱོར་བ་གཅིག་རྣམས་སུ་ཡོད་པའི་ཕྱིར།། ༈ །། གསུམ་པ་གྲུབ་སྟེ།
ཤེར་ཕྱིན་ལ་བསླབ་པས་རང་ཉིད་སྐལ་པ་ཇི་ལྟ་བ་བཞིན་དུ་འབྲས་བུ་འཐོབ་པས་འབྲས་ཐོབ་
འདོད་པ་སྟེ་འབྲས་བུ་འཐོབ་པས་མི་སྟོང་པ་ཉིད་ལ་བདེན་ཞེན་བཀག་པའི་སྦྱོར་བ་དང༌། ཤེར་
ཕྱིན་གྱི་རྣལ་འབྱོར་ལ་བརྩོན་པའི་གང་ཟག་ལ་དེ་ཉིད་སྲུང་བའི་མཆོག་ཡིན་པས་བསྲུང་མ་
གཞན་གྱི་རྐྱེན་གྱིས་མི་འགྲོ་བའམ་རག་མ་ལས་པ་ལ་བདེན་ཞེན་བཀག་པའི་སྦྱོར་བ་རྣམས་སུ་
ཡོད་པའི་ཕྱིར།། ༈ །།བཞི་པ་གྲུབ་སྟེ། ཤེས་པ་ལ་སྣང་བའི་སྣང་བ་བདུན་ལ་བདེན་ཞེན་
བཀག་པའི་སྦྱོར་བདེ་ཡིན་པའི་ཕྱིར། དེས་ན་གཞུང་འདི་དག་གི་སྐབས་ནས་དངོས་སུ་བསྟན་

204
རྗེ་བཙུན་ཆོས་ཀྱི་རྒྱལ་མཚན་གྱི་གསུང
པའི་སྦྱོར་བ་ཡིན་ན། ཐེག་ཆེན་གྱི་རྟོགས་རིགས་སུ་གནས་པས་ཁྱབ་སྟེ། དཔེར་ན། སྟོང་
ཉིད་དོན་སྤྱིའི་ཚུལ་གྱིས་རྟོགས་པའི་བྱང་སེམས་ཀྱི་སྦྱོར་ལམ་ལྟ་བུ། འདིའི་བསྟན་བྱའི་གཙོ་
བོར་གྱུར་པའི་བྱང་སེམས་ཀྱི་སྦྱོར་བ་ཡིན་ན། ཐེག་དམན་གྱི་རྟོགས་རིགས་སུ་གནས་པས་
ཁྱབ་སྟེ། དཔེར་ན། མི་རྟག་སོགས་བཅུ་དྲུག་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་
སྦྱོར་ལམ་ལྟ་བུ། འདིའི་བསྟན་བྱའི་གཙོ་བོར་གྱུར་པའི་སྦྱོར་བ་ཡིན་ན། འདིའི་ཤུགས་
བསྟན་གྱི་སྦྱོར་བ་ཡིན་པས་ཁྱབ་ཀྱང༌། འདིའི་ཤུགས་བསྟན་གྱི་དེ་ལ་དེས་མ་ཁྱབ་སྟེ།
བདེན་འཛིན་གྱིས་བཅིང་པའི་ཉན་ཐོས་ཀྱི་སྦྱོར་ལམ་དེ་འདིའི་ཤུགས་བསྟན་གྱི་སྦྱོར་བ་ཡིན་པའི་
ཕྱིར༑ ༈ ས་མཚམས་ནི། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། ཁོ་ན་
རེ༑ བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར་ཏེ། བྱང་སེམས་ཀྱི་སྦྱོར་བ་ཡིན་པའི་ཕྱིར། འདོད་ན། དེ་ཆོས་ཅན།
ཁྱོད་ཀྱི་གཞལ་བྱར་གྱུར་བའི་ཀུན་རྫོབ་བདེན་པ་དང་དོན་དམ་བདེན་པ་གང་རུང་ཡོད་པར་ཐལ།
འདོད་པའི་ཕྱིར། འདོད་ན། སེམས་ཅན་དེ་དེའི་གཞལ་བྱ་ཡིན་པར་ཐལ། འདོད་པའི་ཕྱིར།
འདོད་ན། སེམས་ཅན་དེ་སེམས་ཅན་བདེན་མེད་དུ་རྟོགས་པའི་ཐེག་ཆེན་གྱི་མཐོང་ལམ་བར་
ཆད་མེད་ལམ་གྱི་གཞལ་བྱ་ཡིན་པར་ཐལ། དེ་དེའི་རྒྱུད་ཀྱི་སེམས་ཅན་སྡུག་བསྔལ་དང་བྲལ་
འདོད་ཀྱི་རྣམ་པ་ཅན་གྱི་བློ་དེའི་གཞལ་བྱ་ཡིན་པའི་ཕྱིར། ཟེར་ན་མ་ཁྱབ་སྟེ། དེ་དེའི་གཞལ་
བྱ་ཡིན་པར་ཐལ། དེ་དེའི་ཡུལ་ཡིན་པའི་ཕྱིར་ཏེ། དེ་དེའི་རྒྱུད་ཀྱི་ཀུན་རྫོབ་སེམས་བསྐྱེད་ཀྱི་
ཡུལ་ཡིན་པའི་ཕྱིར་ཏེ། རྫོགས་པའི་བྱང་ཆུབ་དེ་དེའི་ཡུལ་ཡིན་པའི་ཕྱིར། མ་གྲུབ་ན།
དེ་ཆོས་ཅན། དེ་ཁྱོད་ཀྱི་ཡུལ་ཡིན་པར་ཐལ། ཁྱོད་རྫོགས་པའི་བྱང་ཆུབ་དོན་གཉེར་གྱི་བློ་
ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ། དེའི་རྒྱུད་ཀྱི་ཀུན་རྫོབ་སེམས་བསྐྱེད་དེས་
རྫོགས་པའི་བྱང་ཆུབ་རྟོགས་པར་ཐལ། རྫོགས་པའི་བྱང་ཆུབ་དེ་དེའི་ཡུལ་ཡིན་པའི་ཕྱིར།
འདོད་ན། དེས་ཡེ་ཤེས་ཆོས་སྐུ་རྟོགས་པར་ཐལ། འདོད་པའི་ཕྱིར། འདོད་ན། དེ་ཡེ་
ཤེས་ཆོས་སྐུ་འཇལ་བྱེད་ཀྱི་ཚད་མ་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་ན།

205
སྐབས་གསུམ་པའི་སྤྱི་དོན།
དེ་ཆོས་ཅན། ཁྱོད་རྗེས་སུ་དཔག་པའི་ཚད་མ་ཡིན་པར་ཐལ། ཁྱོད་བྱང་སེམས་མཐོང་ལམ་
པའི་རྒྱུད་ཀྱི་ཡེ་ཤེས་ཆོས་སྐུ་འཇལ་བྱེད་ཀྱི་ཚད་མ་ཡིན་པའི་ཕྱིར། ཟེར་ན། བྱང་སེམས་
མཐོང་ལམ་པའི་རྒྱུད་ཀྱི་ཚད་མ་ཆོས་ཅན། དེར་ཐལ། དེའི་ཕྱིར། ཁ་ཅིག །གཞི་ཀུན་
རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་དང་དོན་དམ་པའི་སྡོད་
ལུགས་ཀྱི་ངོ་པོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པར་བྱེད་པའི་སེམས་
དཔའི་རྣལ་འབྱོར། གཞི་ཤེས་སྦྱོར་བའི་མཚན་ཉིད། ཟེར་བ་མི་འཐད་དེ། གང་ཟག་གི་
བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་དེ་གཞི་ཤེས་སྦྱོར་བ་ཡིན་པའི་ཕྱིར། ཁ་ཅིག།
དེ་སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད། ཟེར་ན། གང་ཟག་གི་བདག་མེད་
རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན དོན་དམ་པའི་སྡོད་ལུགས་ཀྱི་ངོ་བོ་དང་ཁྱད་
པར་ལ་ཕྱིན་ཅི་ལོག་ཏུ་ཞུགས་པའི་གཉེན་པོར་སྒོམ་པར་བྱེད་པའི་སེམས་དཔའི་རྣལ་འབྱོར་
ཡིན་པར་ཐལ། མཚོན་བྱ་དེའི་ཕྱིར། ཁྱབ་པ་ཁས། འདོད་ན དེ་ཆོས་ཅན། སྟོང་ཉིད་
སྒོམ་པའི་སེམས་དཔའི་རྣལ་འབྱོར་དུ་ཐལ་ལོ། །ཁ་ཅིག །དེ་གང་རུང་གི་གཉེན་པོར་སྒོམ་
པའི་སེམས་དཔའི་རྣལ་འབྱོར། དེའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་
མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དོན་དམ་
པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པའི་སེམས་དཔའི་རྣལ་འབྱོར་
ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཐེག་དམན་གྱི་རྟོགས་
རིགས་སུ་གནས་པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་ལས།སྐབས་འདིར་
སྟོང་པ་ཉིད་ཀྱི་རྣམ་པ་ཅན་གྱི་ལམ་བཤད་པ་ནི་གང་གིས་ཟིན་པའི་ལམ་དེ་ཉིད་བསྟན་པ་ཡིན་གྱི་
གཞི་ཤེས་ཀྱི་སྦྱོར་བའི་མཚོན་བྱེད་ནི་གཞི་ཤེས་ཀྱི་རྣམ་པ་ཅན་དུ་ཤེས་པར་བྱའོ། །ཞེས་
གསུངས་པའི་ཕྱིར། ཁ་ཅིག །དེ་སྐབས་འདིར་དངོས་སུ་བསྟན་པའི་སྦྱོར་བའི་མཚན་ཉིད་
ཟེར་ན། གང་ཟག་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར་ཏེ། གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་

206
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པར་བྱེད་པའི་སེམས་དཔའི་རྣལ་འབྱོར་ཡིན་པའི་
ཕྱིར༑ ཆོས་ཅན་དེའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་རྟོགས་རིགས་སུ་གནས་
པར་ཐལ་ལོ།། ༈ །།དེ་མ་རྫོགས་དང་རབ་རྫོགས་དང༌། ཞེས་པའི་དོན་ནི། རྣམ་བཤད་
ལྟར་ན། གཞན་དབང་ལ་བདེན་པར་ཞེན་པ་ཆོས་ཅན། ཁྱོད་ལ་ཡོན་ཏན་གྱི་རྟེན་དུ་མ་རྫོགས་
པ་ཞེས་བྱ་སྟེ། ཁྱོད་ཀྱིས་མཐར་ཐུག་གི་ཡོན་ཏན་འབྱུང་བ་ལ་གེགས་བྱེད་པའི་ཕྱིར། གཞན་
དབང་བདེན་མེད་དུ་རྟོགས་པའི་བློ་ཆོས་ཅན། ཁྱོད་ལ་ཡོན་ཏན་གྱི་རྟེན་དུ་རྫོགས་པ་ཞེས་བྱ་སྟེ།
ཁྱོད་ལ་བརྟེན་ནས་མི་མཐུན་ཕྱོགས་སྤོང་ནུས་ཤིང་ཡོན་ཏན་གོང་ནས་གོང་དུ་འཕེལ་བར་འགྱུར་
བའི་ཕྱིར། གསེར་འཕྲེང་ལྟར་ན། བདག་གཉིས་ཆོས་ཅན། མ་རྫོགས་པ་ཞེས་བྱ་སྟེ།
ཚད་མས་མ་གྲུབ་པའི་ཕྱིར། བདག་མེད་གཉིས་ཆོས་ཅན། རྫོགས་པ་ཞེས་བྱ་སྟེ ཚད་
མས་གྲུབ་པའི་ཕྱིར། སྐབས་འདིར་མཚན་ཉིད་གསུམ་གྱི་རྣམ་གཞག་ཅུང་ཟད་ཅིག་བཤད་ན
ཡོངས་གྲུབ་མ་ཡིན་པའི་འདུས་མ་བྱས། ཀུན་བརྟགས་ཀྱི་མཚན་ཉིད། དབྱེ་ན མཚན་
ཉིད་ཡོངས་སུ་ཆད་པའི་ཀུན་བརྟགས་དང༌། རྣམ་གྲངས་པའི་ཀུན་བརྟགས་གཉིས་ལས།
དང་པོ་ནི། བདག་གཉིས་ལྟ་བུ། གཉིས་པ་ནི། ཤེས་བྱ་དང་གཞལ་བྱ་ལྟ་བུ། རང་གི་རྒྱུ་
རྐྱེན་ལས་སྐྱེས་པ་གཞན་དབང་གི་མཚན་ཉིད། དབྱེ་ན། དག་པའི་གཞན་དབང་དང་མ་དག་
པའི་གཞན་དབང་གཉིས་ལས། དང་པོ་ནི། དག་པའི་སྣོད་བཅུད་ཀྱི་འཇིག་རྟེན་ལྟ་བུ།
གཉིས་པ་ནི། མ་དག་པའི་སྣོད་བཅུད་ཀྱི་འཇིག་རྟེན་ལྟ་བུ། རྣམ་དག་གི་དམིགས་པ་མཐར་
ཐུག །ཡོངས་གྲུབ་ཀྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་འགྱུར་མེད་ཡོངས་
གྲུབ་དང༌། ཕྱིན་ཅི་མ་ལོག་པའི་ཡོངས་གྲུབ་གཉིས་ལས། དང་པོ་ནི། སྟོང་ཉིད་ལྟ་བུ
གཉིས་པ་ནི། སྟོང་ཉིད་རྟོགས་པའི་འཕགས་པའི་མཉམ་བཞག་ལྟ་བུ། རྟོག་པ་ལ་གཟུགས་
སུ་སྣང་བ་གཟུགས་ཀྱི་ཀུན་བརྟགས་ཡིན་དེ་དང་ཀུན་བརྟགས་ཀྱི་གཟུགས་དོན་གཅིག །སྔོ་
སེར་ལ་སོགས་པ་རྣམས་རྣམ་པར་བཏགས་པའི་གཟུགས། དེ་དང་གཟུགས་ཀྱི་གཞན་དབང་
དོན་གཅིག །གཟུགས་བདེན་པས་སྟོང་པ་དེ། གཟུགས་ཀྱི་ཆོས་ཉིད་དང་ཆོས་ཉིད་ཀྱི་

207
སྐབས་གསུམ་པའི་སྤྱི་དོན།
གཟུགས་ཡིན། དེ་དང་གཟུགས་ཀྱི་ཡོངས་གྲུབ་དོན་གཅིག་གོ ༈ །།སྣང་བ་རྣམ་བདུན་
ཤེས་བྱེད་དོ། །ཞེས་པའི་དོན་ནི། ཆོས་ཐམས་ཅད་ཆོས་ཅན། བདེན་པར་མེད་དེ། རྟེན་
འབྲེལ་ཡིན་པའི་ཕྱིར། དཔེར་ན། རྨི་ལམ་དང༌། སྒྱུ་མ་དང༌། སྨིག་རྒྱུ་དང༌། སྒྲ་བརྙན་
དང་༑ གཟུགས་བརྙན་དང༌། དྲི་ཟའི་གྲོང་ཁྱེར་དང༌། སྤྲུལ་པ་བཞིན་ནོ། །དཔེ་བདུན་པོ་
དེ་ཆོས་ཅན། བདེན་པར་མེད་དེ། སྣང་ཚུལ་དང་གནས་ཚུལ་ཅུང་ཟད་མི་མཐུན་པའི་ཕྱིར་ཏེ
དཔེར་ན་ནམ་མཁའི་པདྨོ་བཞིན་ནོ། །དཔེ་རྣམ་པ་བདུན་པོ་དེ་ལ་བརྟེན་ནས་ཆོས་ཐམས་ཅད་
བདེན་མེད་དུ་རྟོགས་པའི་སེམས་དཔའི་རྣལ་འབྱོར་ཆོས་ཅན། འདིར་བསྟན་སེམས་དཔའི་
རྒྱུད་ཀྱི་སྦྱོར་བ་ཡིན་ཏེ། སྔར་གྱི་མཚན་ཉིད་དེའི་ཕྱིར། དེས་ན་སྦྱོར་བ་འདི་དག་རྗེས་ཐོབ་
གཙོ་ཆེ་སྟེ། རྣམ་པར་མི་རྟོག་པ་ལ་འཇུག་པའི་གཟུངས་ལས། རྣམ་པར་མི་རྟོག་པའི་ཡེ་
ཤེས་ཀྱིས་ནི་ཆོས་ཐམས་ཅད་ནམ་མཁའི་དཀྱིལ་དང་མཚུངས་པར་མཐོང་ངོ། །དེའི་རྗེས་ལ་
ཐོབ་པས་ནི་ཆོས་ཐམས་ཅད་སྒྱུ་མ་དང༌། སྨིག་རྒྱུ་དང༌། རྨི་ལམ་ལ་སོགས་པ་དང་མཚུངས་
པར་མཐོང་ངོ། །ཞེས་གསུངས་པའི་ཕྱིར། དེ་ཡང་སེམས་དཔའི་རྗེས་ཐོབ་ཡེ་ཤེས་ལ་ཕྱི་ནང་
གི་དངོས་པོ་རྣམས་རྨི་ལམ་ལྟ་བུ་སོགས་སུ་སྣང་ཞིང་སྣང་བའི་རྒྱུ་མཚན་ནི་རིམ་པ་ལྟར།
བག་ཆགས་ཀྱི་རྣམ་ཤེས་ལ་དེ་དང་དེར་ཡོངས་སུ་འགྱུར་བར་སྣང་བས་རྨི་ལམ་ལྟ་བུ་དང༌།
མིག་བསླད་པའི་སྔགས་དང་སྨན་མཉམ་དུ་ཚོགས་པ་ལས་བྱུང་བས་སྒྱུ་མ་ལྟ་བུ་དང༌། བདེན་
པར་སྣང་ཡང་བདེན་པར་མེད་ཕྱིར་འགལ་བ་སྣང་བས་སྨིག་རྒྱུ་ལྟ་བུ་དང༌། རྐྱེན་ལ་རག་ལས་
ཏེ་སྣང་བས་སྒྲ་བརྙན་ལྟ་བུ་དང༌། ཤེས་བྱའི་ཚུལ་གཟུགས་བརྙན་འཇོག་བྱེད་ལྟ་བུའི་གང་གི་
བག་ཆགས་ཀྱིས་ཇི་ལྟར་འཕངས་པ་ལས་མ་འཕོས་པའམ་མི་འདའ་བར་སྣང་བས་ན་མིག་
ཡོར་ལྟ་བུ་དང༌། འདི་ལ་མདོར་གཟུགས་བརྙན་ཞེས་བྱ་བ་དང༌། རྒྱན་སྣང་དུ་མིག་ཡོར་
ཞེས་བྱ་ལ། གནོད་འཇོམས་ཆུང་བ་ལས་རབ་རིབ་ཅན་ལ་སྒྲ་བཤད་འཛག་པར་སྣང་བ་ལ་
བཤད་ཅིང༌། བཤད་སྦྱར་ལས། བག་འདྲའི་རྩེ་མོ་ཞེས་འབྱུང་བས། ཁ་ཅིག །མགལ་མེ་
མྱུར་དུ་བསྐོར་བ་སོགས་ལ་བཤད་དོ། །གནས་པར་བྱ་བའི་རྟེན་མེད་པར་སྣང་བས་དྲི་ཟའི་

208
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
གྲོང་ཁྱེར་ལྟ་བུ་དང༌། ལུས་ངག་གི་བྱེད་པ་དེ་ཁོ་ནར་རྒྱུ་དང་བྲལ་བར་སྣང་བས་སྤྲུལ་པ་ལྟ་བུ་
སྟེ༑ དཔེ་བདུན་པོ་དེས་ཆོས་ཐམས་ཅད་བདེན་མེད་དུ་གཏན་ལ་འབེབས་སོ།།
༼ སྦྱོར་བའི་མཉམ་ཉིད་བཤད་པ། ༽
༈ གཉིས་པ་སྦྱོར་བའི་རྣམ་པའམ་མཉམ་ཉིད་ལ། མདོ་བསྟན་བཅོས་གཉིས་ལས་དང་པོ་ནི།
སྣང་བ་རྣམ་བདུན་ལ་བདེན་ཞེན་བཀག་པ་ལས་འཕྲོས་ནས། རབ་འབྱོར་གྱིས་སྨྲས་པ།
ཀོའུ་ཤི་ཀ་གཞན་ཡང་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་རློམ་སེམས་སུ་མི་བྱེད།
གཟུགས་ཀྱི་རློམ་སེམས་སུ་མི་བྱེད། གཟུགས་བདག་གི་རློམ་སེམས་སུ་མི་བྱེད། གཟུགས་
ལ་རློམ་སེམས་སུ་མི་བྱེད། ཅེས་པ་ནས། སྤྲུལ་པ་ལ་རློམ་སེམས་སུ་མི་བྱེད་དོ། །ཞེས་
གསུངས༑ དོན་ནི། གཟུགས་དོན་དམ་པར་མ་གྲུབ་པས་གཟུགས་སོ། །ཞེས་མི་རློམ་པ་
དང་༑ གཟུགས་འདིས་དངོས་པོ་འདི་ལྟ་བུ་ཞིག་སྒྲུབ་པོ་ཞེས་མི་རློམ་པ་དང༌། གཟུགས་ལ་
རྗེ་ཁོལ་གྱི་དངོས་པོར་མི་རློམ་པ་དང༌། གཟུགས་ལ་ཕན་གནོད་འདི་ལྟ་བུ་ཞིག་བྱ་ཞེས་མི་
རློམ་ཞེས་པའོ།། ༈ །། གཉིས་པ་ལ་གསུམ་ལས། དང་པོ་ནི། སྦྱོར་དང་དེ་ཡི་མཉམ་ཉིད་
དང་༑ །ཞེས་བཤད་ན། གཞི་ཤེས་ཀྱི་སྦྱོར་བའི་འོག་ཏུ་དེའི་མཉམ་ཉིད་འཆད་པའི་རྒྱུ་མཚན་
གང་ཞེ་ན། དེའི་རྒྱུ་མཚན་ཡོད་དེ། ཡུལ་ཡུལ་ཅན་རྣམས་མཉམ་པ་ཉིད་དུ་རྟོགས་པའི་སྒོ་
ནས་སྦྱོར་བ་བསྒོམ་དགོས་པས་དེ་ལྟར་བཤད་པའི་ཕྱིར། ཞེས་མཚམས་སྦྱོར་བ་ལ། མཉམ་
པ་ཉིད་ཀྱི་སྒོ་ནས་སྦྱོར་བ་བསྒོམ་དགོས་པས། སྦྱོར་བའི་འོག་ཏུ་མཉམ་པ་ཉིད། །ཅེས་
གསུངས༑ གཉིས་པ་མདོ་དེའི་དོན་བཤད་པ་ལ། གཟུགས་ལ་སོགས་ལ་རློམ་མེད་པ།།
རྣམ་བཞི་དེ་ཡི་མཉམ་པ་ཉིད། །ཅེས་གསུངས། གསུམ་པ་དེ་ཉིད་ཚིག་དོན་གྱི་སྒོ་ནས་བཤད་
པ་ལ། གཟུགས་ལ་སོགས་པ་ལ་མངོན་པར་ཞེན་པ་དང༌། སྔོན་པོ་ལ་སོགས་པའི་མཚན་མ་
དང་སྤྲོས་པ་དང༌། རྟོགས་པའི་རློམ་པ་རྣམས་རྣམ་པ་ཐམས་ཅད་དུ་མི་དམིགས་པ་ནི་སྦྱོར་
བའི་མཉམ་པ་ཉིད་ཡིན་པས་མཉམ་པ་ཉིད་ཡིན་ནོ། །ཞེས་གསུངས། གཞུང་དོན་ནི། གཞི་

209
7། སྐབས་གསུམ་པའི་སྤྱི་དོན།
ཤེས་ཀྱི་སྐབས་ནས་བསྟན་པའི་སེམས་དཔའི་སྦྱོར་བའི་མཉམ་ཉིད་ཆོས་ཅན། ཁྱོད་ལ་བཞིར་
ཡོད་དེ ཁྱོད་ལ་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ལ་དེ་དང་དེའོ་ཞེས་མངོན་
པར་ཞེན་པ་དང༌། སྡོ་སེར་ལ་སོགས་པའི་གཟུགས་སོགས་ཀྱི་ཐ་སྙད་ཀྱི་རྒྱུ་མཚན་མ་ལ་རློམ་
པ་དང༌གཟུགས་སོགས་ཀྱི་དབྱེ་བའི་སྤྲོས་པ་ལ་རློམ་པ་དང༌། ངེས་འབྱེད་ཆ་མཐུན་
སོགས་རྟོགས་པའི་རློམ་པ་རྣམས་བཀག་པས་རྟོགས་པ་པོ་དང་ཤེས་བྱའི་ཆོས་ཐམས་ཅད་དོན་
དམ་པར་མི་དམིགས་པར་རྟོགས་པའི་སེམས་དཔའི་སྦྱོར་བའི་མཉམ་ཉིད་རྣམས་སུ་ཡོད་པའི་
ཕྱིར༑
༼ འདིར་བསྟན་སྦྱོར་བའི་མཉམ་ཉིད་ཀྱི་མཚན་ཉིད་དབྱེ་བ་སོགས་བཤད་པ།༽
དེས་ན། གཞིའི་ངོ་བོ་དང་དབྱེ་བ་དང་མཚན་མཚོན་དང་ཡུལ་ཡུལ་ཅན་སོགས་ལ་བདེན་ཞེན་
འགོག་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། གཞི་ཤེས་ཀྱི་སྐབས་ནས་
བསྟན་པའི་བྱང་སེམས་ཀྱི་སྦྱོར་བའི་མཉམ་ཉིད་ཀྱི་མཚན་ཉིད།དབྱེ་ན་བཞི་ཡོད། ས་མཚམས་
ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། ཁོ་ན་རེ། སྟོང་ཉིད་མ་རྟོགས་པའི་
བྱང་སེམས་ཚོགས་ལམ་པའི་རྒྱུད་ཀྱི་གང་ཟག་གི་བདག་མེད་རྟོགས་པའི་བློ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། བྱང་སེམས་ཀྱི་སྦྱོར་བ་ཡིན་པའི་ཕྱིར། ཟེར་
ན་མ་ཁྱབ། ཁ་ཅིག །གཞི་ངོ་བོ་དང་དབྱེ་བ་དང་ཡུལ་ཡུལ་ཅན་དང་མཚན་མཚོན་སོགས་ལ་
བདེན་ཞེན་འགོག་པའི་སེམས་དཔའི་རྣལ་འབྱོར། གཞི་ཤེས་སྦྱོར་བའི་མཉམ་ཉིད་ཀྱི་མཚན་
ཉིད༑ ཟེར་ན། མི་འཐད་དེ། གང་ཟག་གི་བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་དེ་
གཞི་ཤེས་སྦྱོར་བའི་མཉམ་ཉིད་ཡིན་པའི་ཕྱིར་ཏེ། དེ་གཞི་ཤེས་སྦྱོར་བའི་འཛིན་སྟངས་ཡིན་
པའི་ཕྱིར། ཁ་ཅིག །དེ་སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཉམ་ཉིད་ཀྱི་མཚན་ཉིད་
ཟེར་བ་མི་འཐད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མ་ངེས་པའི་ཕྱིར།
ཁ་ཅིག །དེ་འདྲའི་སྦྱོར་བའི་འཛིན་སྟངས་དེ། སྦྱོར་བའི་མཉམ་ཉིད་ཀྱི་མཚན་ཉིད། ཟེར་བ་

210
རྗེ་བཙུན་ཆོས་ཀྱི་རྒྱལ་མཚན་གྱི་གསུང
མི་འཐད་དེ། བདེན་འཛིན་གྱིས་བཅིངས་པའི་ཉན་ཐོས་ཀྱི་སྦྱོར་ལམ་དེ་སྦྱོར་བའི་མཉམ་ཉིད་
ཡིན་པའི་ཕྱིར་ཏེ། དེ་ཉན་ཐོས་ཀྱི་སྦྱོར་བའི་མཉམ་ཉིད་ཡིན་པའི་ཕྱིར་ཏེ། དེ་ཉན་ཐོས་ཀྱི་
སྦྱོར་བ་ཡིན་པའི་ཕྱིར།།
༼ ཉམས་སུ་བླངས་བའི་འབྲས་བུར་བཤད་པ།༽
༈ ལྔ་པ་དེ་ལྟར་ཉམས་སུ་བླངས་པའི་འབྲས་བུ་ལ། མདོ་ལས་གསུངས་ཚུལ་དང༌།
བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། མཉམ་པ་ཉིད་རྫོགས་པ་དང༌།
དེ་ནས་སངས་རྒྱས་ཀྱི་མཐུས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་རྒྱལ་
ཆེན་བཞིའི་རིགས་ཀྱི་ལྷ་རྣམས་དང༌། སུམ་ཅུ་རྩ་གསུམ་པའི་ལྷ་རྣམས་དང༌། འཐབ་བྲལ་བ་
རྣམས་དང༌། དགའ་ལྡན་པ་རྣམས་དང༌། འཕྲུལ་དགའ་བ་རྣམས་དང༌། གཞན་འཕྲུལ་
དབང་བྱེད་པ་རྣམས་དང༌། །ཚངས་འཁོར་བ་རྣམས་དང༌། ཚངས་པའི་མདུན་ན་འདོན་པ་
རྣམས་དང༌། ཚངས་ཆེན་པོ་རྣམས་དང༌། གནས་གཙང་མའི་རིགས་ཀྱི་ལྷའི་བུ་གང་ཇི་སྙེད་
ཅིག་ཡོད་པ་དེ་དག་ཐམས་ཅད་ལྷ་རྫས་ཀྱི་ཙན་དན་གྱི་ཕྱེ་མས་བཅོམ་ལྡན་འདས་ལ་གཏོར་ཞིང་
བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས། ཞེས་པ་ནས། ཤེས་རབ་ཀྱི་ཕ་རོལ་ཏུ་
ཕྱིན་པ་འདི་ཉིད་འཆད་པར་འགྱུར་རོ། །ཞེས་པའི་བར་གྱི་སྐད་ཅིག་མ་བཅུ་དྲུག་སྤྱིར་བསྟན་
ནས༑ དེ་དག་སོ་སོར་ཕྱེ་སྟེ་འཆད་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་རྣམ་པ་གང་དག་དང༌། ཞེས་
སོགས་གསུངས། དེ་ཡང་འཁོར་དེ་དག་འདུས་པ་དང༌། སངས་རྒྱས་ཀྱི་མཐུས་དེ་དག་གི་
ཕྱོགས་བཅུ་ཐམས་ཅད་དུ་སངས་རྒྱས་སྟོང་གིས་ཤེར་ཕྱིན་འདི་ཡི་གེ་དང༌། མིང་འདི་ཉིད་
དང་༑ རབ་འབྱོར་དང༌། བརྒྱ་བྱིན་གྱིས་ཞུ་བ་བྱས་ནས་སྟོན་པ་མཐོང་བར་བྱས་སོ། །དེ་
ནས་དེ་བཞིན་གཤེགས་པས་རབ་འབྱོར་ལ་བྱམས་པ་ལ་སོགས་པ་བསྐལ་བཟང་འདི་ལ་མཚང་
རྒྱ་བ་དེ་དག་ཐམས་ཅད་ཀྱང་ས་ཕྱོགས་འདི་ཉིད་དུ་སངས་རྒྱས་ཏེ་ཤེར་ཕྱིན་སྟོན་པར་གསུངས་

211
སྐབས་གསུམ་པའི་སྤྱི་དོན
པའི་ཚེ། བྱམས་པས་ཇི་ལྟར་སྟོན་པ་རབ་འབྱོར་གྱིས་དྲིས་པའི་ལན་དུ་སྐད་ཅིག་མ་བཅུ་དྲུག་
སོ་སོར་སྟོན་པའི་མདོ་རྣམས་གསུངས། དེ་ལ་སངས་རྒྱས་སྟོང་དང་བྱམས་པ་སོགས་བསྐལ་
བཟང་གི་སངས་རྒྱས་རྣམས་རྣམ་པ་འདི་ལྟར་ཆད་ལྷག་མེད་པར་ཤེར་ཕྱིན་སྟོན་པར་གསུངས་
པའི་དགོས་པ་ཡོད་དེ། མཐོང་ལམ་སྐད་ཅིག་མ་བཅུ་དྲུག་ལས་གཞན་མེད་པར་བྱ་བ་ལ་
དབང་པོ་བསྟན་པའི་ཆེད་ཡིན་པའི་ཕྱིར།། འཁོར་བ་འཇིག་ལ་སོགས་པ་འདས་པ་མ་སྨོས་
པའི་དགོས་པ་ཡོད་དེ། དེའི་བསྟན་པ་རྫོགས་པར་ཤེས་པར་བྱ་པའི་ཆེད་ཡིན་པའི་ཕྱིར།།
བྱམས་པ་སོགས་མ་འོངས་པ་བརྗོད་པའི་དགོས་པ་ཡོད་དེ། སེམས་ཅན་གྱི་དོན་གྱི་དགོས་པ་
བསྟན་པའི་ཆེད་ཡིན་པའི་ཕྱིར།། གྲངས་སྟོང་གི་ངེས་པ་མཛད་པའི་དགོས་པ་ཡོད་དེ། མི་
མཇེད་གྱི་ཞིང་དུ་བསྐལ་པ་བཟང་པོ་ལ་སངས་རྒྱས་སྟོང་ཉིད་དུ་གྲགས་པས་དགག་སྒྲུབ་མེད་
པར་བྱ་བའི་ཆེད་ཡིན་པའི་ཕྱིར།། ༈ །།གཉིས་པ་ལ། མཚམས་སྦྱར་བ་དང༌། དོན་བཤད་
པ་གཉིས་ལས། དང་པོ་ནི། མཉམ་ཉིད་དང༌། ཉན་ཐོས་ལ་སོགས་མཐོང་བའི་ལམ།།
ཞེས་བཤད་ན། སྦྱོར་བའི་མཉམ་ཉིད་ཀྱི་འོག་ཏུ་མཐོང་ལམ་བཤད་པའི་རྒྱུ་མཚན་གང་ཞེ་ན།
དེའི་རྒྱུ་མཚན་ཡོད་དེ། སྦྱོར་བའི་མཉམ་ཉིད་བཞི་པོ་དེ་སོ་སོར་མ་འདྲེས་པར་རྟོགས་ནས་
མཐོང་བའི་ལམ་བསྒོམ་དགོས་པས་དེ་ལྟར་བཤད་པའི་ཕྱིར། ཞེས་བཤད་པ་ལ། སྦྱོར་བའི་
མཉམ་པ་ཉིད་སོ་སོར་རྟོགས་མཐོང་བའི་ལམ་བསྒོམ་དགོས་པས་མཐོང་བའི་ལམ། ཞེས་
གསུངས༑
༼མཐོང་ལམ་མདོར་བསྟན་ཏེ་རྣམ་པ་རྒྱས་པར་བཤད་པ། ༽
གཉིས་པ་ལ། །མཐོང་ལམ་མདོར་བསྟན་པ་དང༌། རྣམ་པ་རྒྱས་པར་བཤད་པ་དང༌། སྒོམ་
ལམ་མི་སྟོན་པའི་འཐད་བ་བཤད་པའོ། །དང་པོ་ལ། རྩ་འགྲེལ་གཉིས་ལས། དང་པོ་ནི།
མདོ་དེའི་དོན་བཤད་པའི་སྒོ་ནས་ཐེག་ཆེན་གྱི་མཐོང་ལམ་སྐད་ཅིག་མ་བཅུ་དྲུག་མདོར་བསྟན་
གྱི་ཚུལ་གྱིས་བཤད་པ་ལ། སྡུག་བསྔལ་ལ་སོགས་བདེན་པ་ལ། །ཞེས་སོགས་གསུངས།

212
རྗེ་བཙུན་ཆོས་ཀྱི་རྒྱལ་མཚན་གྱི་གསུང
གཉིས་པ་དེ་ཉིད་ཚིག་དོན་གྱི་སྒོ་ནས་བཤད་པ་ལ། བདེན་པ་སོ་སོ་ལ་ཆོས་ཤེས་པའི་བཟོད་པ་
དང་༑ ཆོས་ཤེས་པ་དང༌། རྗེས་སུ་ཤེས་པའི་བཟོད་པ་དང་རྗེས་སུ་ཤེས་པ་སྟེ། དེ་ལྟར་
སྐད་ཅིག་མ་བཅུ་དྲུག་གི་བདག་ཉིད་ནི་ཐམས་ཅད་ཤེས་པ་ཉིད་ཀྱི་སྐབས་སུ་མཐོང་བའི་ལམ་
ཡིན་ནོ། ཞེས་གསུངས། གཉིས་པ་ལ་གསུམ་ལས། དང་པོ་ནི། ཡེ་ཤེས་སྐད་ཅིག་
མ་བཅུ་དྲུག་གི་བདེན་བཞིའི་རྣམ་པ་རྟོགས་པར་བྱེད་ཚུལ་དེ་གང་ཞེས་དྲི་བའི་སྒོ་ནས་མཚམས་
སྦྱོར་བ་ལ། བདེན་པའི་རྣམ་པ་གང་ཡིན་ཞེ་ན། ཞེས་གསུངས། གཉིས་པ་ལ་བཤད་པ་
དང༌༑ བསྡུ་བ་གཉིས་ལས། དང་པོ་ནི། གཟུགས་རྟག་མ་ཡིན་མི་རྟག་མིན། །ཞེས་
སོགས་ཀྱིས་བཤད། གཉིས་པ་ནི། ཀུན་ཤེས་ཉིད་ཀྱི་སྐད་ཅིག་མ། །ཞེས་བཤད། གསུམ་
པ་ལ་དངོས་བསྟན་བྱང་སེམས་ཀྱི་མཐོང་ལམ་དང༌། ཤུགས་བསྟན་གྱི་མཐོང་ལམ་གཉིས་
ལས༑ དང་པོ་ལ། སོ་སོར་
བཤད་པ་དང༌། དོན་བསྡུ་བ་གཉིས་ལས། དང་པོ་ནི།
ངོ་བོ་ཉིད་མེད་པའི་ཕྱིར། ཞེས་སོགས་ཀྱིས་བཤད། གཉིས་པ་ནི། དེ་ལྟ་བུའི་རྣམ་པ་ཅན་
གྱི་ཀུན་ཤེས་པ་ཉིད་ཀྱི་སྐད་ཅིག་མ་དེ་དག་ནི་བྱང་ཆུབ་སེམས་དཔའ་རྣམས་ཀྱིས་མཐོང་བའི་
ལམ་ཡིན་ནོ།། །།ཞེས་བཤད། གཉིས་པ་སྟོན་པ་ལ། ཉན་ཐོས་རྣམས་ཀྱི་དེ་ལས་བཟློག་པ་
མི་རྟག་པ་ལ་སོགས་པའི་རྣམ་པ་དག་ཏུ་བསྒོམ་པར་བྱ་བ་ནི་ཀུན་ཤེས་པ་ཉིད་ལ་མཐོང་བའི་
ལམ་ཡིན་ནོ། །ཞེས་བཤད། དེ་ཡང་རྣམ་པ་བཅུ་དྲུག་སོ་སོར་བཤད་པ་ལ། སྡུག་བདེན་
དང༌༑ ཀུན་འབྱུང་བདེན་པ་དང༌། འགོག་བདེན་དང༌། ལམ་བདེན་གྱི་རྣམ་པ་དང་བཞི་
ལས༑ དང་པོ་ལ། མི་རྟག་སྡུག་བསྔལ་སྟོང་བདག་མེད་བཞིའི་དང་པོ་དེ་སྟོན་པ་ལ།
བཅོམ་ལྡན་འདས་རྣམ་པ་གང་དག་དང་རྟགས་གང་དག་དང་མཚན་མ་གང་དག་གི་བྱང་ཆེན་
བྱམས་པ་བླ་མེད་རྫོགས་བྱང་དུ་མངོན་པར་སངས་རྒྱས་ནས་ཤེར་ཕྱིན་འདི་ཉིད་སྟོན་པར་འགྱུར།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་བྱང་ཆེན་བྱམས་པ་བླ་མེད་རྫོགས་བྱང་དུ་
མངོན་པར་སངས་རྒྱས་ནས་གཟུགས་རྟག་ཅེས་བྱ་བའམ་མི་རྟག་ཅེས་བྱ་བར་ཆོས་སྟོན་པར་མི་
འགྱུར་རོ། །ཞེས་པ་ནས། དེ་ལྟར་བྱུང་བ་ཞེས་བྱ་བར་ཆོས་སྟོན་པར་མི་འགྱུར་རོ། །ཞེས་

213
— སྐབས་གསུམ་པའི་སྤྱི་དོན།
གསུངས༑ དེའི་དོན་བཤད་པ་ལ། གཟུགས་རྟག་མ་ཡིན་མི་རྟག་མིན། །ཞེས་དང༌། ངོ་བོ་
ཉིད་མེད་པའི་ཕྱིར། གཟུགས་ལ་སོགས་པ་རྟག་པ་དང༌། །མི་རྟག་པ་ཉིད་དང་བྲལ་བས་ན་
རྟག་པ་ཡང་མ་ཡིན་མི་རྟག་བ་ཡང་མ་ཡིན་པ་དང༌། ཞེས་གསུངས། གཉིས་པ་སྟོན་པ་ལ།
དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།།
བཅོམ་ལྡན་འདས་བྱང་ཆེན་བྱམས་པ་བླ་མེད་རྫོགས་བྱང་དུ་མངོན་པར་སངས་རྒྱས་ནས་ཇི་ལྟར་
ཆོས་སྟོན་པར་འགྱུར། བཅོམ་ལྡན་འདས་ཀྱིས་བཀའ་སྩལ་པ། གཟུགས་ཤིན་ཏུ་རྣམ་པར་
དག་གོ་ཞེས་ཤིན་ཏུ་རྣམ་པར་དག་པའི་ཆོས་སྟོན་པར་འགྱུར་རོ། །ཞེས་པ་ནས། རྣམ་མཁྱེན་
གྱི་བར་དུ་ཤིན་ཏུ་རྣམ་པ་དག་གོ་ཞེས་བྱ་བར་ཆོས་སྟོན་པར་འགྱུར་རོ། །ཞེས་གསུངས།
དེའི་དོན་བཤད་པ་ལ། མཐའ་ལས་འདས་དང༌། ཞེས་དང༌། སྡུག་བསྔལ་བ་དང་སྡུག་
བསྔལ་བ་མ་ཡིན་པ་དང་བྲལ་བ་ཉིད་ཀྱིས་རྟག་པ་དང་ཆད་པའི་མཐའ་དང་བྲལ་བ་དང༌།
ཞེས་གསུངས། གསུམ་པ་སྟོན་པ་ལ། རབ་འབྱོར་གྱིས་གསོལ་པ།བཅོམ་ལྡན་འདས་ཤེར་
ཕྱིན་ནི་ཡོངས་སུ་དག་བའོ། །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་གཟུགས་
ཡོངས་སུ་དག་པའི་ཕྱིར་ཤེར་ཕྱིན་ཡོངས་སུ་དག་པའོ། །ཞེས་པ་ནས། རྣམ་མཁྱེན་གྱི་བར་
དུ་ཡོངས་སུ་དག་པའི་ཕྱིར་ཤེར་ཕྱིན་ཡོངས་སུ་དག་པའོ།། ཞེས་གསུངས། དེའི་དོན་བཤད་
པ་ལ། རྣམ་དག་དང༌། །ཞེས་དང༌། སྟོང་པ་དང་མི་སྟོང་པ་དང་བྲལ་བའི་ཕྱིར་རྣམ་པར་
དག་པ་དང༌། ཞེས་གསུངས། བཞི་པ་དེ་སྟོན་པ་ལ། རབ་འབྱོར་གྱིས་གསོལ་པ། བཅོམ་
ལྡན་འདས་ཇི་ལྟར་ན་གཟུགས་ཡོངས་སུ་དག་པའི་སླད་དུ་ཤེར་ཕྱིན་ཡོངས་སུ་དག་པ་ལགས།
གཟུགས་ཀྱི་སྐྱེ་བ་མེད་པ་དང་འགག་པ་མེད་པ་དང་ཀུན་ནས་ཉོན་མོངས་པ་མེད་པ་དང་རྣམ་
པར་བྱང་བ་མེད་པ་ནི་གཟུགས་ཡོངས་སུ་དག་པའོ། །ཞེས་པ་ནས། རྣམ་མཁྱེན་གྱི་བར་གྱི་
སྐྱེ་བ་མེད་པ་དང་འགག་པ་མེད་པ་དང་ཀུན་ནས་ཉོན་མོངས་པ་མེད་པ་དང་རྣམ་པར་བྱང་བ་
མེད་པ་ནི་རྣམ་མཁྱེན་ཡོངས་སུ་དག་པའོ། །ཞེས་གསུངས། དེའི་དོན་བཤད་པ་ལ། མ་
སྐྱེས་མ་འགག་ལ་སོགས་དང༌། །ཞེས་དང༌། བདག་དང་བདག་མེད་པའི་ངོ་བོ་ཉིད་མ་ཡིན་

214
རྗེ་བཙུན་ཆོས་ཀྱི་རྒྱལ་མཚན་གྱི་གསུང
པས་མ་སྐྱེས་པ་དང་མ་འགག་པ་དང་ཀུན་ནས་ཉོན་མོངས་པ་མ་ཡིན་པ་དང་རྣམ་པར་བྱང་བ་མ་
ཡིན་པ་ཞེས་བྱ་བ་ལ་སོགས་པ་ནི་སྡུག་བསྔལ་གྱི་བདེན་པའི་རྣམ་པ་དག་ཡིན་ནོ། །ཞེས་
གསུངས༑ གཉིས་པ་ལ། རྒྱུ་ཀུན་འབྱུང་རབ་སྐྱེ། རྐྱེན་གྱི་རྣམ་པ་བཞི་ལས། དང་པོ་དེ་
སྟོན་པ་ལ། རབ་འབྱོར་གཞན་ཡང་ནམ་མཁའ་ཡོངས་སུ་དག་པའི་ཕྱིར་ཤེར་ཕྱིན་ཡོངས་སུ་
དག་པའོ། །ཞེས་པ་ནས། རྣམ་མཁྱེན་གྱི་བར་ནམ་མཁའ་ལྟར་སྐྱེ་བ་མེད་པ་དང་འགག་པ་
མེད་པ་དང་ཀུན་ནས་ཉོན་མོངས་པ་མེད་པ་དང་རྣམ་པར་བྱང་བ་མེད་པའི་ཕྱིར་ཤེར་ཕྱིན་ཡོངས་
སུ་དག་པའོ། །ཞེས་གསུངས། དེའི་དོན་བཤད་པ་ལ། མཁའ་འདྲ། ཞེས་དང༌། རྒྱུ་
དང་རྒྱུ་མ་ཡིན་པ་གསོག་ཉིད་ཀྱི་ཕྱིར་ནམ་མཁའ་དང་འདྲ་བ་དང༌། ཞེས་གསུངས། གཉིས་
པ་སྟོན་པ་ལ། རབ་འབྱོར་གཞན་ཡང་ནམ་མཁའ་གོས་པ་མེད་པའི་ཕྱིར་ཤེར་ཕྱིན་ཡོངས་སུ་
དག་པའོ། །ཞེས་པ་ནས། རྣམ་མཁྱེན་གྱི་བར་དུ་གོས་པ་མེད་པའི་ཕྱིར་ཤེར་ཕྱིན་ཡོངས་སུ་
དག་པའོ། །ཞེས་གསུངས། དེའི་དོན་བཤད་པ་ལ། ཆགས་པ་སྤངས་པ་དང༌། །ཞེས་
དང་༑ ཀུན་འབྱུང་བ་དང་ཀུན་འབྱུང་བ་མེད་པ་དང་མི་ལྡན་པའི་ཕྱིར། ཉོན་མོངས་པ་དང་ཉེ་
བའི་ཉོན་མོངས་པ་ཐམས་ཅད་སྤངས་པ་དང༌། ཞེས་གསུངས། གསུམ་པ་སྟོན་པ་ལ། རབ་
འབྱོར་གཞན་ཡང་ནམ་མཁའ་བཟུང་དུ་མེད་པའི་ཕྱིར། ཞེས་པ་ནས། རྣམ་མཁྱེན་གྱི་བར་དུ་
བཟུང་དུ་མེད་པའི་ཕྱིར་ཤེར་ཕྱིན་ཡོངས་སུ་དག་པའོ། །ཞེས་གསུངས། དེའི་དོན་བཤད་པ་
ལ༑ ཡོངས་སུ་འཛིན་ལས་གྲོལ་བ་དང༌། །ཞེས་དང༌། རབ་ཏུ་སྐྱེ་བ་དང་རབ་ཏུ་མི་སྐྱེ་བ་
དང་མ་འབྲེལ་པས་ཡོངས་སུ་འཛིན་པ་ལས་གྲོལ་བ་དང༌། ཞེས་གསུངས། བཞི་པ་སྟོན་པ་
ལ༑ རབ་འབྱོར་གཞན་ཡང་ནམ་མཁའ་ལ་ཐ་སྙད་མེད་པའི་ཕྱིར། ཞེས་པ་ནས། ནམ་
མཁའ་ལྟར་གཟུགས་ནས་རྣམ་མཁྱེན་གྱི་བར་ལ་ཐ་སྙད་མེད་པའི་ཕྱིར་ཤེར་ཕྱིན་ཡོངས་སུ་དག་
བའོ༑ ༑ཞེས་གསུངས། དེའི་དོན་བཤད་པ་ལ། ངོ་བོ་ཉིད་ཀྱིས་བརྗོད་མེད་དང༌། །ཞེས་
དང༌། རྐྱེན་དང་རྐྱེན་མ་ཡིན་པ་ལས། རྣམ་པར་གྲོལ་བའི་ཕྱིར། རང་གི་ངོ་བོས་བརྗོད་དུ་
མེད་པ་ཞེས་བྱ་བ་ནི་ཀུན་འབྱུང་བའི་བདེན་པའི་རྣམ་པ་ཡིན་ནོ། །ཞེས་གསུངས། གསུམ་པ་

215
སྐབས་གསུམ་པའི་སྤྱི་དོན།
ལ༑ འགོག་པ་ཞི་བ་གྱ་ནོམ་ངེས་པར་འབྱུང་བའི་རྣམ་པ་བཞིའི་དང་པོ་སྟོན་པ་ལ། རབ་
འབྱོར་གཞན་ཡང་ནམ་མཁའ་བརྗོད་དུ་མེད་པའི་ཕྱིར། ཞེས་པ་ནས། ནམ་མཁའ་ལྟར་
གཟུགས་ནས་རྣམ་མཁྱེན་གྱི་བར་བརྗོད་དུ་མེད་པའི་ཕྱིར་ཤེར་ཕྱིན་ཡོངས་སུ་དག་པའོ། །ཞེས་
གསུངས༑ དེའི་དོན་བཤད་པ་ལ། གང་ཕྱིར་འདི་དོན་བརྗོད་པ་ཡི། །གཞན་ལ་སྦྱིན་དུ་མེད་
པ་དང༌། །ཞེས་དང༌། གང་གི་ཕྱིར་འགོག་པ་དང་འགོག་པ་མེད་པ་དང་མ་འབྲེལ་བ་དེའི་
ཕྱིར༑ འགོག་པའི་བདེན་པའི་དོན་ཚིག་ཏུ་བརྗོད་པས་རྒྱུད་གཞན་ལ་སྦྱིན་དུ་མེད་པ་དང༌།
ཞེས་གསུངས། གཉིས་པ་སྟོན་པ་ལ། རབ་འབྱོར་གཞན་ཡང་ནམ་མཁའ་དམིགས་སུ་མེད་
པའི་ཕྱིར། ཞེས་པ་ནས། ནམ་མཁའ་ལྟར་གཟུགས་ནས་རྣམ་མཁྱེན་གྱི་བར་དམིགས་སུ་
མེད་པའི་ཕྱིར་ཤེར་ཕྱིན་ཡོངས་སུ་དག་པའོ། །ཞེས་གསུངས། དེའི་དོན་བཤད་པ་ལ།
དམིགས་པ་མེད་པར་བྱེད་པ་དང༌། །ཞེས་དང༌། ཞི་བ་དང་མ་ཞི་པ་མེད་པས་དམིགས་པ་
མེད་པར་བྱེད་པ་དང༌ཞེས་གསུངས། གསུམ་པ་སྟོན་པ་ལ། རབ་འབྱོར་གཞན་ཡང་
ཆོས་ཐམས་ཅད་སྐྱེ་བ་མེད་པ་དང་འགག་པ་མེད་པ་དང་ཀུན་ནས་ཉོན་མོངས་པ་མེད་པ་དང་
རྣམ་པར་བྱང་བ་མེད་པའི་ཕྱིར་ཤེར་ཕྱིན། ཞེས་པ་ནས། གཟུགས་ནས་རྣམ་མཁྱེན་གྱི་བར་དུ་
ཤིན་ཏུ་རྣམ་པར་དག་པའི་ཕྱིར་ཤེར་ཕྱིན་ཡོངས་སུ་དག་པའོ། །ཞེས་གསུངས། དེའི་དོན་
བཤད་པ་ལ། ཤིན་ཏུ་རྣམ་པར་དག །ཅེས་དང༌། གྱ་ནོམ་པ་མ་ཡིན་པ་དང་བྲལ་བའི་ཕྱིར་
མཐའ་གཉིས་ལས་འདས་ཤིང་རྣམ་པར་དག་པ་དང༌། ཞེས་གསུངས། བཞི་པ་སྟོན་པ་ལ།
རབ་འབྱོར་གྱིས་གསོལ་པ། བཅོམ་ལྡན་འདས་རིགས་ཀྱི་བུའམ་རིགས་བུ་མོ་ལ་ལ་ཞིག་གི་
ཤེར་ཕྱིན་འདི་འཛིན་པ་དང༌། ཞེས་སོགས་དང༌། བཅོམ་ལྡན་འདས་དེ་ལ་ནི་མིག་གི་ནད་
འབྱུང་བར་མི་འགྱུར་རོ། །རྣ་བའི་ནད་དང༌། སྣའི་ནད་དང༌། ལྕེའི་ནད་དང༌། ལུས་ཀྱི་
ནད་དང༌། ཡིད་ཀྱི་ནད་འབྱུང་བར་མི་འགྱུར་རོ། །ཞེས་པ་ནས། རབ་འབྱོར་ཅིའི་ཕྱིར་ཞེ་
ན༑ འདི་ལྟར་ཤེར་ཕྱིན་འདི་ནི་རིན་པོ་ཆེ་ཆེན་པོ་ཡིན་པའི་ཕྱིར་རོ། །ཞེས་གསུངས། དེའི་
དོན་བཤད་པ་ལ། ནད་མི་འབྱུང༌། །ཞེས་དང༌། ངེས་པར་འབྱུང་བ་དང་ངེས་པར་འབྱུང་བ་

216
རྗེ་བཙུན་ཆོས་ཀྱི་རྒྱལ་མཚན་གྱི་གསུང
མེད་པ་ཡང་མེད་པའི་ཕྱིར། ནད་ཐམས་ཅད་མི་སྐྱེ་བ་ཞེས་བྱ་བ་ནི་འགོག་པའི་བདེན་པའི་རྣམ་
པ་ཡིན་ནོ། །ཞེས་གསུངས། བཞི་པ་ལ། ལམ་རིག་པ་སྒྲུབ་པ་ངེས་འབྱིན་བཞིའི་དང་པོ་དེ་
སྟོན་པ་ལ། རབ་འབྱོར་དེ་ལ་ཤེར་ཕྱིན་རིན་པོ་ཆེ་ལ་བརྟེན་པར་གྱུར་ན་དམྱལ་བ་ལས་ཡོངས་
སུ་གྲོལ་བར་འགྱུར་རོ། །ཞེས་པ་ནས། དེ་བས་ན་ཤེར་ཕྱིན་འདི་ནི་ཕ་རོལ་ཏུ་ཕྱིན་པ་རིན་པོ་
ཆེ་ཞེས་བརྗོད་དོ། །ཞེས་གསུངས་དེའི་དོན་བཤད་པ་ལ། ངན་སོང་ཆད་དང༌། ཞེས་དང༌།
ལམ་དང་ལམ་མ་ཡིན་པ་དང་བྲལ་བའི་ཕྱིར་ངན་སོང་ཆད་པ་དང༌། ཞེས་གསུངས། གཉིས་
པ་སྟོན་པ་ལ། རབ་འབྱོར་ཕར་ཕྱིན་རིན་པོ་ཆེ་དེ་ལ་ཆོས་གང་ཡང་སྐྱེ་བ་འམ་འགག་པ་འམ་
ཀུན་ནས་ཉོན་མོངས་པའམ་རྣམ་པར་བྱང་བའམ་ཡོངས་སུ་བཟུང་བའམ་དོར་བ་མེད་དོ།།
ཞེས་པ་ནས། རབ་འབྱོར་རྣམ་གྲངས་དེས་ན་འདི་ལྟ་སྟེ་ཤེར་ཕྱིན་འདི་ནི་ཕར་ཕྱིན་རིན་པོ་
ཆེའོ༑ ༑ཞེས་གསུངས། དེའི་དོན་བཤད་པ་ལ། འབྲས་བུ་ནི། །མངོན་དུ་བྱ་ལ་མི་རྟོག་
ཉིད༑ ཅེས་དང༌། རིགས་པ་དང་རིགས་པ་མ་ཡིན་པ་དང་མ་འདྲེས་པའི་ཕྱིར། འབྲས་བུ་
མངོན་སུམ་དུ་བྱ་བའི་དོན་གྱིས་ཐབས་ལ་རྣམ་པར་མི་རྟོག་པ་ཉིད་དང༌། ཞེས་གསུངས།
གསུམ་པ་སྟོན་པ་ལ། རབ་འབྱོར་ཕར་ཕྱིན་རིན་པོ་ཆེ་ལ་ཆོས་གང་གིས་ཀྱང་གོས་པ་མེད་དེ
དེ་ཅིའི་ཕྱིར་ཞེ་ན། དེ་ནི་འདི་ལྟར་གང་དག་གི་གོས་པར་གྱུར་པའི་ཆོས་དེ་དག་ནི་དམིགས་སུ་
མེད་པའི་ཕྱིར་ཏེ། རབ་འབྱོར་དེའི་ཕྱིར་ན་ཕར་ཕྱིན་རིན་པོ་ཆེ་འདི་ནི་གོས་པ་མེད་པའོ།།
ཞེས་གསུངས། དེའི་དོན་བཤད་པ་ལ། མཚན་མ་དག་དང་མ་འབྲེལ་དང༌། ཞེས་དང༌།
སྒྲུབ་པ་དང་སྒྲུབ་པ་མ་ཡིན་པ་ལས་རྣམ་པར་གྲོལ་བ་ཉིད་ཀྱིས་ཆོས་ཐམས་ཅད་ཀྱི་མཚན་མ་
དག་དང་མ་འབྲེལ་བ་དང༌། ཞེས་གསུངས། བཞི་པ་དེ་སྟོན་པ་ལ། རབ་འབྱོར་གལ་ཏེ་
བྱང་ཆེན་དེ་ལྟར་རྣམ་པར་མི་ཤེས་ཏེ། དེ་ལྟར་རྣམ་པར་རྟོགས་པར་མི་བྱེད་ཅིང་དེ་ལྟར་མི་
དམིགས་ཏེ། དེ་ལྟར་འཕྲོ་བར་ཡང་མི་བྱེད་ན་ཤེར་ཕྱིན་ལ་སྤྱོད་ཤེར་ཕྱིན་སྒོམ་པའོ། ཞེས་པ་
ནས༑ རྣམ་མཁྱེན་ཉིད་ཀྱང་རྗེས་སུ་ཐོབ་པར་འགྱུར་རོ། །ཞེས་གསུངས། དེའི་དོན་བཤད་
པ་ལ། དངོས་དང་མིང་དང་གཉིས་པོ་ལ། །ཤེས་པ་སྐྱེ་བ་མེད་པ་ནི། །ཞེས་དང༌། ངེས་

217
སྐབས་གསུམ་པའི་སྤྱི་དོན།
པར་འབྱིན་པ་དང་ངེས་པར་འབྱིན་པ་མ་ཡིན་པ་མེད་པ་ཉིད་ཀྱིས་བརྗོད་པར་བྱ་བ་དང་རྗོད་པར་
བྱེད་པའི་ངོ་བོའི་མཚན་ཉིད། ཤེས་བྱ་དང་སྒྲ་གཉིས་ལ་ཤེས་པ་སྐྱེ་བ་མེད་པ་ཞེས་བྱ་བ་ནི་
ལམ་གྱི་བདེན་པ་ཡིན་ཏེ ཞེས་གསུངས། གཞུང་དོན་ནི། རིགས་དེས་ཐེག་ཆེན་གྱི་
མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཆོས་ཅན། སྐབས་འདིར་དངོས་སུ་བསྟན་པའི་
ཐེག་ཆེན་གྱི་མཐོང་ལམ་ཡིན་ཏེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་བདེན་པ་
མངོན་རྟོགས་ཡིན་པའི་ཕྱིར། བདེན་བཞིའི་རྣམ་པ་བཅུ་དྲུག་སྤྲོས་བྲལ་དུ་མངོན་སུམ་དུ་རྟོགས་
པའི་སྐབས་འདིར་དངོས་སུ་བསྟན་པའི་ཐེག་ཆེན་གྱི་བདེན་པ་མངོན་རྟོགས་དེ་སྐབས་འདིར་
དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད། ཡང་འདའ་བྱའི་མཐོང་ལམ་
ཤུགས་ལ་འཕེན་པར་བྱེད་པའི་སྐབས་འདིར་དངོས་སུ་བསྟན་པའི་འདའ་བྱེད་ཀྱི་བདེན་པ་
མངོན་རྟོགས་སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད། དབྱེ་
ན༑ ཤེས་བཟོད་སྐད་ཅིག་མ་བཅུ་དྲུག་ཏུ་ཡོད། ཁོ་ན་རེ། ཐེག་ཆེན་གྱི་མཐོང་ལམ་ཆོས་ཅན
མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། སྐབས་འདིར་དངོས་སུ་བསྟན་པ་གང་ཞིག
ཐེག་ཆེན་གྱི་མཐོང་ལམ་ཡིན་པའི་ཕྱིར། ཟེར་ན་མ་ཁྱབ། འདོད་མི་ནུས་ཏེ། མངོན་སུམ་མ་
ཡིན་པའི་ཕྱིར་ཏེ། ཁྱོད་དང་རྟོག་པའི་གཞི་མཐུན་ཡོད་པའི་ཕྱིར། ཁ་ཅིག །ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་
དེའི་ཕྱིར། འདོད་ན། དེ་ཆོས་ཅན། འདའ་བྱའི་མཐོང་ལམ་མ་ཡིན་པར་ཐལ། འདོད་པའི་
ཕྱིར༑ འདོད་ན། དེ་འདའ་བྱའི་ས་མ་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ།
ཁ་ཅིག །སྤྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་མངོན་རྟོགས། སྐབས་འདིར་
དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་བ་མི་འཐད་དེ། སྐབས་
འདིར་དངོས་སུ་བསྟན་པའི་མཐོང་ལམ་ཡིན་ན། དང་པོ་ཉིད་ནས་ཐེག་ཆེན་དུ་རིགས་ངེས་
པའི་མཐོང་ལམ་ཡིན་དགོས་པའི་ཕྱིར་དང༌། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་
རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་དེ་

218
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
སྐབས་འདིར་དངོས་སུ་བསྟན་པའི་དེ་མ་ཡིན་པའི་ཕྱིར།།
༼ སྒོམ་ལམ་མི་སྟོན་པའི་རྒྱུ་མཚན་བཤད་པ། ༽
༈ གསུམ་པ་སྒོམ་ལམ་མི་སྟོན་པའི་རྒྱུ་མཚན་འཆད་བ་ལ། ཉན་ཐོས་ཀྱི་ལམ་ནི་བྱང་ཆུབ་
སེམས་དཔས་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བ་ནི་མ་ཡིན་པས་སྒོམ་པའི་ལམ་ནི་
མ་བསྟན་ཏོ།། །།ཞེས་གསུངས། འདིའི་དོན་ལ་དགག་གཉིས་ལས། ༈ དང་པོ་
ནི༑ མཁས་པ་ཁ་ཅིག ༈ གཞུང་འདི་ཉན་ཐོས་རང་རྒྱུད་ཀྱིས་བསྡུས་པའི་སྒོམ་ལམ་
མི་སྟོན་པའི་རྒྱུ་མཚན་འཆད་བྱེད་ཀྱི་གཞུང་ཡིན་གསུངས་པ་མི་འཐད་དེ། མི་རྟག་སོགས་བཅུ་
དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་ཉན་ཐོས་ཀྱི་སྒོམ་ལམ་གཅིག་མེད་
པར་ཐལ། གཞུང་འདི་མི་རྟག་སོགས་བཅུ་དྲུག་རྟོགས་པའི་ཉན་ཐོས་ཀྱི་སྒོམ་ལམ་མི་སྟོན་
པའི་རྒྱུ་མཚན་འཆད་བྱེད་ཀྱི་གཞུང་ཡིན་པའི་ཕྱིར། ཁྱབ་སྟེ། ཉི་སྣང་ལས། ཐམས་ཅད་
ཤེས་པ་ཉིད་ལ་སྒོམ་པའི་ལམ་མེད་པའི་ཕྱིར། ཞེས་གསུངས་པའི་ཕྱིར། གཞན་ཡང༌།
གཞུང་འདིའི་ཤུགས་བསྟན་གཙོ་བོར་གྱུར་པའི་མཐོང་ལམ་དེ། ཉན་ཐོས་རང ད་ཀྱིས་ས་རང་རྒྱུད་
བསྡུས་པའི་མཐོང་ལམ་ལ་བྱེད་རིགས་པར་ཐལ། སྐབས་འདིར་དངོས་སུ་མི་སྟོན་རྒྱུའི་སྒོམ་
ལམ་དེ་ཉན་ཐོས་རང་རྒྱུད་ཀྱི་སྒོམ་ལམ་ལ་བྱེད་རིགས་པའི་ཕྱིར། རྟགས་ཁས། འདོད་ན།
གཞུང་འདིའི་ཤུགས་བསྟན་གཙོ་བོར་གྱུར་པའི་མཐོང་ལམ་ཆོས་ཅན། ཁྱོད་བྱང་ཆུབ་སེམས་
དཔས་ཤེས་མཐོང་གིས་བལྟས་ནས་འདའ་བར་བྱེད་པའི་མངོན་རྟོགས་མ་ཡིན་པར་ཐལ།
ཁྱོད་ཉན་ཐོས་ཀྱི་མཐོང་ལམ་ཡིན་པའི་ཕྱིར། འདོད་ན། ཉན་ཐོས་ཀྱི་ལམ་ནི་བྱང་ཆུབ་སེམས་
དཔས་ཡོངས་སུ་ཤེས་པར་བྱ་བ་ཡིན་གྱི་ཞེས་གསུངས་པ་མི་འཐད་པར་ཐལ་ལོ། ། ཁ་ཅིག
གཞུང་འདི་སྤྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་མི་སྟོན་པའི་རྒྱུ་མཚན་
འཆད་བྱེད་དུ་འདོད་པ་མི་འཐད་དེ། དེ་བྱང་ཆུབ་སེམས་དཔས་མངོན་དུ་བྱ་བའི་མངོན་རྟོགས་
ཡིན་པའི་ཕྱིར། ཁྱབ་སྟེ། མངོན་དུ་བྱ་བ་ནི་མ་ཡིན་པས་སྒོམ་པའི་ལམ་ནི་མ་བསྟན་ཏོ།།

219
སྐབས་གསུམ་པའི་སྤྱི་དོན།
ཞེས་གསུངས་པའི་ཕྱིར། མཁས་པ་ཁ་ཅིག །གཞུང་འདི་ཉན་ཐོས་རང་རྒྱུད་ཀྱི་སྒོམ་ལམ་མི་
སྟོན་པའི་རྒྱུ་མཚན་དུ་བྱེད་པ་དང༌། སྤྲོས་བྲལ་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་
ལམ་མི་སྟོན་པའི་རྒྱུ་མཚན་དུ་འཆད་པ་མི་རིགས་ཏེ། དེ་སྙིང་པོའི་རྒྱན་དང་འགལ་བའི་ཕྱིར།
དེ་ལྟར་ཡིན་ཀྱང༌། ཉན་ཐོས་རང་རྒྱུད་ཀྱིས་བསྡུས་པའི་སྒོམ་ལམ་དེ་སྐབས་འདིར་དངོས་སུ་
མི་སྟོན་རྒྱུའི་སྒོམ་ལམ་ཡིན་ཏེ། དེ་སྐབས་འདིར་དངོས་སུ་མ་བསྟན་པའི་སྒོམ་ལམ་ཡིན་པའི་
ཕྱིར༑ དེས་ན་སྒོམ་ལམ་ཡིན་ན། སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་པས་
ཁྱབ་སྟེ། དེ་ཡིན་ན། སྐབས་འདིར་དངོས་སུ་མ་བསྟན་པའི་སྒོམ་ལམ་ཡིན་དགོས་པའི་ཕྱིར་
ཏེ༑ དེ་ཡིན་ན། སྐབས་འདིར་དངོས་སུ་མ་བསྟན་དགོས་པའི་ཕྱིར། དེ་བཞིན་དུ་སྒོམ་ལམ་
ཡིན་ན། སྐབས་འདིར་སྟོན་རྒྱུའི་སྒོམ་ལམ་ཡིན་པས་ཁྱབ་སྟེ། དེ་ཡིན་ན། སྐབས་འདིར་
ཤུགས་ལ་བསྟན་པས་ཁྱབ་པའི་ཕྱིར། དོན་འདི་ལ་དགོངས་ནས། རྣམ་བཤད་ལས།
སྐབས་གསུམ་པར་དོན་གྱིས་འཕངས་པའི་སྒོམ་ལམ་མོ། །ཞེས་དང༌། མངོན་རྟོགས་དྲུག་
གི་གོ་རིམས་ལ་ལོག་རྟོག་འགོག་པའི་སྐབས་སུ་ཡང་སྐབས་དང་པོ་དྲུག་ཀ་སྦྱོར་མཐོང་སྒོམ་
གསུམ་བསྟན་པར་གསུངས་པའི་ཕྱིར། ཞེས་གསུངས་པ་རེ་ཞིག་སྒྲུབ་བྱེད་ལ་དཔྱད་ན།
ཡང་དག་མཐའ་དེ་འདིར་བསྟན་ཡང་དག་མཐའ་ཡིན་པར་ཐལ། དེ་སྐབས་འདིར་བསྟན་པའི་
ཕྱིར༑ ཁྱབ་སྟེ། ཉན་ཐོས་ཀྱི་སྒོམ་ལམ་དེ་སྐབས་འདིར་དངོས་སུ་མ་བསྟན་ན་དེ་སྐབས་
འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་དགོས་པའི་ཕྱིར། དེ་བཞིན་དུ་སྟོང་ཉིད་དེ་ཡང་
མངོན་པ་གཉིས་ནས་བཤད་པའི་སྟོང་ཉིད་ཡིན་པར་ཐལ། དེ་མངོན་པ་གཉིས་ནས་བཤད་པའི་
ཕྱིར༑ ཁྱབ་པ་སྔར་བཞིན། གཞན་ཡང༌། མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་ཡེ་ཤེས་ཆོས་ཅན། བྱང་སེམས་འཕགས་པས་མངོན་དུ་བྱ་བའི་མངོན་རྟོགས་ཡིན་པར་
ཐལ༑ དེས་མངོན་དུ་བྱས་པའི་མངོན་རྟོགས་ཡིན་པའི་ཕྱིར་ཏེ། དེས་མངོན་དུ་བྱས་པའི་ཕྱིར།
ཁྱབ་པ་རིམ་བཞིན་སོང༌། གལ་ཏེ་ཉན་ཐོས་ཀྱི་སྒོམ་ལམ་ཆོས་ཅན། སྐབས་འདིར་དངོས་སུ་
མི་སྟོན་རྒྱུའི་སྒོམ་ལམ་དུ་ཐལ། རྒྱན་སྣང་ལས། ཉན་ཐོས་ལ་སོགས་པ་ལ་ཡང་ཇི་ལྟར་

220
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
མཐོང་བའི་དོན་དེ་ཉིད་ཡང་དང་ཡང་དུ་མངོན་དུ་བྱེད་པ་སྒོམ་པའི་ལམ་ཡིན་པས་གོ་སླ་བའི་
ཕྱིར་མ་གསུངས་སོ། །ཞེས་པའི་སྐབས་ནས་དངོས་སུ་མི་སྟོན་རྒྱུའི་སྒོམ་ལམ་ཡིན་པའི་ཕྱིར།
ཟེར་ན་མ་ཁྱབ། སྐབས་འདི་ཞེས་པ། དེ་ལྟར་ཀུན་ཤེས་ཉིད་ལུགས་ལ། །ཞེས་དང༌།
དེ་ལྟར་འདི་དང་ཡང་འདི་དང༌། །ཞེས་པའི་བར་འདི་ལ་འཆད་དགོས་པའི་ཕྱིར། གཞན་
ཡང་༑ བྱང་སེམས་ཀྱི་སྒོམ་ལམ་ཆོས་ཅན། དེ་ལྟར་ཀུན་ཤེས་ཉིད་ལུགས་ལ། །ཞེས་དང༌།
དེ་ལྟར་འདི་དང་ཡང་འདི་དང༌། །ཞེས་པའི་བར་འདིར་སྟོན་རྒྱུའི་སྒོམ་ལམ་ཡིན་པར་ཐལ།
སྐབས་འདིར་སྟོན་རྒྱུའི་སྒོམ་ལམ་ཡིན་པའི་ཕྱིར། རྟགས་ཁས། འདོད་ན། དེའི་བར་དེར་
སྒོམ་ལམ་སྟོན་བྱེད་ཀྱི་མངོན་རྟོགས་རྒྱན་གྱི་གཞུང་ཚིག་གཅིག་ཡོད་པར་ཐལ་ལོ། །ཁ་ཅིག།
མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པའི་བྱང་སེམས་ཀྱི་སྒོམ་ལམ་
དེ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ཟེར་ན། དེ་ཆོས་ཅན། །ཡོད་པར་
ཐལ༑ སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་པའི་ཕྱིར། ཁ་ཅིག །སྐབས་
འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ན། མེད་པས་ཁྱབ་ཟེར་ན། མི་རྟག་སོགས་བཅུ་
དྲུག་སྒོམ་པར་བྱེད་པའི་བྱང་སེམས་ཀྱི་སྒོམ་ལམ་ཆོས་ཅན། དེར་ཐལ། དེའི་ཕྱིར། རྟགས་
གྲུབ་སྟེ། གཟུགས་རྟག་མ་ཡིན་མི་རྟག་མིན། །ཞེས་སོགས་ཀྱིས་མི་རྟག་སོགས་བཅུ་དྲུག་
སྒོམ་པར་བྱེད་པའི་བྱང་སེམས་ཀྱི་མཐོང་ལམ་ཤུགས་ལ་བསྟན་ནས། སྐབས་འདིར་མི་རྟག་
སོགས་བཅུ་དྲུག་སྒོམ་པའི་བྱང་སེམས་ཀྱི་སྒོམ་ལམ་གཅིག་སྟོན་རིགས་སྙམ་པའི་དོགས་པ་
བཅད་པའི་ཕྱིར་དུ་གཞུང་འདི་གསུངས་པའི་ཕྱིར།། ༈ །།གཉིས་པ་རང་ལུགས་ལ། བཤད་
བྱའི་ལུང་འགོད་པ་དང༌། དེའི་དོན་བཤད་པ་གཉིས་ལས། དང་པོ་ནི། རྒྱན་སྣང་ལས།
ཅིའི་ཕྱིར་ལམ་ཤེས་པ་ལ་ཇི་སྐད་བསྟན་པ་དེ་བཞིན་དུ་ཐམས་ཅད་ཤེས་པ་ཉིད་ལ་ཡང་སྒོམ་པའི་
ལམ་ལོགས་ཤིག་པ་མེད་ཅེ་ན། ཉན་ཐོས་དང་རང་སངས་རྒྱས་ཀྱི་ཕུན་སུམ་ཚོགས་པ་ནི་བྱང་
ཆུབ་སེམས་དཔའི་ཤེས་པ་དང་མཐོང་བས་བལྟས་ནས་འདའ་བར་བྱའོ། །ཞེས་གསུངས་པས།
མངོན་དུ་བྱ་བ་མ་ཡིན་པའི་ཕྱིར། བྱང་ཆུབ་སེམས་དཔའ་རྣམས་ལ་མ་བསྟན་ཏོ། །ཉན་ཐོས་

221
སྐབས་གསུམ་པའི་སྤྱི་དོན།
ལ་སོགས་པ་ལ་ཡང་ཇི་ལྟར་ཡོངས་སུ་མཐོང་བའི་དོན་དེ་ཉིད་ཡང་དང་ཡང་དུ་མངོན་དུ་བྱེད་པ་
སྒོམ་པའི་ལམ་ཡིན་པས་གོ་སླ་བའི་ཕྱིར་མ་གསུངས་སོ། །ཞེས་གསུངས། གཉིས་པ་ལ།
རྩོད་པ་དང་ལན་གཉིས་ལས། དང་པོ་ནི། ཁོ་ན་རེ། ལམ་ཤེས་ཀྱི་སྐབས་སུ་སྟོང་ཉིད་
མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བསྟན་པའི་རྗེས་སུ་སྟོང་ཉིད་རྟོགས་པའི་
ཐེག་ཆེན་གྱི་སྒོམ་ལམ་བསྟན་པ་བཞིན་དུ། འདིར་ཡང་མི་རྟག་སོགས་བཅུ་དྲུག་རྟོགས་པའི་
ཐེག་ཆེན་གྱི་མཐོང་ལམ་བསྟན་པའི་རྗེས་སུ་མི་རྟག་སོགས་བཅུ་དྲུག་རྟོགས་པའི་ཐེག་ཆེན་གྱི་
སྒོམ་ལམ་སྟོན་རིགས་སོ། །ཞེས་ཟེར་ན། གཉིས་པ་ནི། དེ་མི་རིགས་ཏེ། སྐབས་འདིར་
མི་རྟག་སོགས་བཅུ་དྲུག་རྟོགས་པའི་ཐེག་ཆེན་གྱི་སྒོམ་ལམ་མི་སྟོན་པའི་རྒྱུ་མཚན་ཡོད་དེ།
བྱང་སེམས་འཕགས་པས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་མི་སྒོམ་
པའི་ཕྱིར་ཏེ། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་བྱང་ཆུབ་སེམས་
དཔས་ཤེས་པ་དང་མཐོང་བས་བལྟས་ནས་འདའ་བར་བྱ་བའི་མངོན་རྟོགས་ཡིན་གྱི། དེས་
མངོན་དུ་བྱ་བའི་མངོན་རྟོགས་མ་ཡིན་པའི་ཕྱིར་ཏེ། མདོ་ལས། ཉན་ཐོས་དང་རང་སངས་
རྒྱས་ཀྱི་ཕུན་སུམ་ཚོགས་པ་ནི་བྱང་ཆུབ་སེམས་དཔས་ཤེས་པ་དང་མཐོང་བས་བལྟས་ནས་
འདའ་བར་བྱའོ། །ཞེས་གསུངས་པའི་ཕྱིར། བྱང་སེམས་ཀྱི་སྦྱོར་ལམ་དེ་ཡང་སྐབས་འདིར་
མ་བསྟན་པའི་རྒྱུ་མཚན་ཡོད་དེ། དེ་སྔར་བཤད་ཟིན་པ་ཡིན་པའི་ཕྱིར། འདི་དང་མཐུན་པ་ཉི་
སྣང་ལས་ཀྱང་གསུངས་པ་ཡིན་ཏེ། ཉི་སྣང་ལས། ཡང་ཅིའི་དོན་གྱིས་ལམ་ཤེས་པ་ཉིད་
བཞིན་ཐམས་ཅད་ཤེས་པ་ཉིད་ལ་སྒོམ་པའི་ལམ་ལོགས་ཤིག་པ་མེད་ཅེ་ན། ཉན་ཐོས་དང་རང་
སངས་རྒྱས་ཀྱི་ཕུན་སུམ་ཚོགས་པ་ནི་བྱང་ཆུབ་སེམས་དཔའི་ཤེས་པ་དང་མཐོང་བས་བལྟས་
ནས་འདའ་བར་བྱའོ། །ཞེས་གསུངས་པས་འདི་ནི་གཞན་གཙོ་བོར་བྱེད་པའི་ཕྱིར་རོ།
ཞེས་བྱ་བར་དགོངས་པ་ཡིན་ནོ། །ཞེས་སོགས་གསུངས་པའི་ཕྱིར། དོན་འདི་རྣམ་བཤད་
གཉིས་ཀའི་དགོངས་པ་ཡིན་ཏེ། སྙིང་པོའི་རྒྱན་ལས་ནི་ཕྱི་མ་མཐོང་ལམ་ལ་དམིགས་ཀྱིས་
བཀར་བའོ། །ཞེས་སོགས་དང༌། ལེགས་པར་བཤད་པའི་གསེར་གྱི་ཕྲེང་བར། གཞི་ཤེས་

222
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
ཀྱི་སྐབས་སུ་བྱང་སེམས་ལ་མཐོང་ལམ་ལས་ལོགས་པར་བྱང་སེམས་ཀྱི་སྒོམ་པའི་ལམ་ནི་མ་
བསྟན་ཏོ། །རྒྱུ་མཚན་ནི་ཉན་ཐོས་དང་རང་སངས་རྒྱས་རྣམས་ཀྱི་ལམ་ནི་བྱང་སེམས་ཀྱིས་
མཚན་ཉིད་ཀྱི་ཤེས་ནས་འདའ་བར་བྱ་བ་ཡིན་གྱི་བསྒོམས་ཏེ་མངོན་དུ་བྱ་བ་ནི་མ་ཡིན་པས་སོ།།
ཞེས་གསུངས་པའི་ཕྱིར།།
༼ མཁྱེན་གསུམ་གྱི་འཇུག་བསྡུ་བ། ༽
༈ དྲུག་པ་མཁྱེན་གསུམ་གྱི་འཇུག་བསྡུ་བ་ལ། མདོ་ལས་གསུངས་ཚུལ་དང༌། བསྟན་
བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། རབ་འབྱོར་གཞན་ཡང་ཤེར་ཕྱིན་འདི་ནི་
ཆོས་གང་ལ་ཡང་ཐོབ་པར་བྱེད་པ་མ་ཡིན། མི་ཐོབ་པར་བྱེད་པ་མ་ཡིན། ཞེས་པ་ནས།
དེ་ལྟར་བྱུང་བར་བྱེད་པ་མ་ཡིན་ནོ། །ཞེས་དང༌། རབ་འབྱོར་ཡང་ཤེར་ཕྱིན་འདི་ནི་འདོད་
པའི་ཁམས་ལས་ཤིན་ཏུ་འདའ་བར་བྱེད་པའམ་གནས་པར་བྱེད་པ་མ་ཡིན། ཞེས་པ་ནས།
རྣམ་པ་ཐམས་ཅད་མཁྱེན་པ་ཉིད་སྟེར་བར་བྱེད་པའམ་འཕྲོགས་པར་བྱེད་པ་མ་ཡིན། ཞེས་
དང་༑ རབ་འབྱོར་གཞན་ཡང་ཤེར་ཕྱིན་འདི་ནི་སངས་རྒྱས་ཀྱི་ཆོས་རྣམས་སྟེར་བར་བྱེད་
པའམ་འཕྲོགས་པར་བྱེད་པ་མ་ཡིན། ཞེས་པ་ནས། ཆོས་བསྟན་པ་འདི་ལ་གང་སུ་ཡང་སྦྱིན་
པའི་གནས་སུ་འགྱུར་བ་མ་མཆིས་སོ། །ཞེས་གསུངས། གཉིས་པ་ལ། གསུམ་ལས།
དང་པོ་ནི། གོང་དུ་དེ་ལྟར་མཁྱེན་གསུམ་རྫོགས་པར་བསྟན་ནས། དེའི་འོག་ཏུ་མཁྱེན་
གསུམ་གྱི་མཇུག་སྡུད་གསུངས། ཞེས་མཚམས་སྦྱོར་བ་ལ། དེ་ལྟར་རྒྱས་པར་བསྟན་ནས་
དོན་མཐའ་དག་སྡུད་པར་བྱེད་པ་ཉིད་ཀྱིས་ཐམས་ཅད་མཁྱེན་པ་ཉིད་གསུམ་མཇུག་བསྡུ་བར་
ཞེས་གསུངས། གཉིས་པ་ནི། མདོ་ཚན་གསུམ་པོ་དེའི་དོན་བཤད་པའི་སྒོ་ནས་མཁྱེན་
གསུམ་གྱི་མཇུག་སྡུད་སྟོན་པ་ལ། དེ་ལྟར་འདི་དང་ཡང་འདི་དང༌། །ཞེས་སོགས་གསུངས།
གསུམ་པ་དེ་ཉིད་ཚིག་དོན་གྱི་སྒོ་ནས་བཤད་པ་ལ། བཤད་མ་ཐག་པའི་ཚུལ་དུ་རྣམ་པ་ཐམས་
ཅད་མཁྱེན་པ་ཉིད་འདི་དང༌། ལམ་ཤེས་པ་ཉིད་འདི་དང༌། ཐམས་ཅད་ཤེས་པ་ཉིད་འདི་སྟེ།

223
སྐབས་གསུམ་པའི་སྤྱི་དོན།
དེ་ལྟར་ལེའུ་གསུམ་གྱི་རྣམ་པ་གསུམ་པོ་ཡོངས་སུ་རྫོགས་པར་མཛད་པ་ཡིན་ནོ། །དེ་ཡང་
གཞུང་དོན་ནི། མཁྱེན་གསུམ་རྒྱས་པར་བཤད་པའི་མཇུག་དེ་མ་ཐག་ཏུ་མཁྱེན་གསུམ་གྱི་
མཇུག་བསྡུ་མཛད་པའི་རྒྱུ་མཚན་ཡོད་དེ། ཚན་པ་གསུམ་པོ་འདི་ཙམ་གྱིས་ཀྱང་ཐར་པ་དང་
ཐམས་ཅད་མཁྱེན་པ་དོན་དུ་གཉེར་བའི་སྐྱེས་བུའི་འདོད་དོན་ཐམས་ཅད་སྒྲུབ་ནུས་སོ་ཞེས་ཤེས་
པར་བྱ་བའི་ཆེད་ཡིན་པའི་ཕྱིར། མཁྱེན་གསུམ་ལ་མཇུག་བསྡུ་མཛད་ནས་མངོན་རྟོགས་
གཞན་ལ་དངོས་སུ་མི་མཛད་པའི་རྒྱུ་མཚན་ཡོད་དེ། མཁྱེན་གསུམ་ནི་མངོན་པར་རྟོགས་པ་
བརྒྱད་ཀྱི་དོན་མཐའ་དག་སྡུད་པར་བྱེད་པ་ཉིད་ཀྱི་གཙོ་བོ་ཡིན་པས། དེ་ལ་མཇུག་སྡུད་མཛད་
པས་མངོན་རྟོགས་གཞན་རྣམས་ལ་ཡང་དོན་གྱིས་གོ་བར་འགྱུར་བའི་ཕྱིར། མདོ་ཚན་དང་པོ་
དེ་ཆོས་ཅན། གཞི་ཤེས་རྫོགས་པར་བསྟན་པ་ཡིན་ཏེ། སྤྱོད་པ་ཁྱད་པར་ཅན་གྱི་ལེའུ འི་
མཇུག་སྡུད་སྟོན་བྱེད་ཀྱི་གཞུང་ཡིན་པའི་ཕྱིར། མདོ་ཚན་གཉིས་པ་དེ་ཆོས་ཅན། ལམ་ཤེས་
རྫོགས་པར་བསྟན་པ་ཡིན་ཏེ། མཐའ་གཉིས་རྣམ་དག་གི་ལེའུ འི་མཇུག་སྡུད་སྟོན་བྱེད་ཀྱི་མདོ་
ཡིན་པའི་ཕྱིར། མདོ་ཚན་གསུམ་པ་དེ་ཆོས་ཅན། རྣམ་མཁྱེན་རྫོགས་པར་བསྟན་པ་ཡིན་ཏེ།
རབ་འབྱོར་གྱི་ལེའུའི་མཇུག་སྡུད་སྟོན་བྱེད་ཀྱི་མདོ་ཡིན་པའི་ཕྱིར།།
༼ སྐབས་བསྡུ་བའོ།། ༽
༈ གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྒྱ་ཆེར་བཤད་པ་རྣམ་བཤད་རྣམ་པ་
གཉིས་ཀྱི་དཀའ་བའི་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་
མཚོ་ཞེས་བྱ་བ་ལས་སྐབས་གསུམ་པའི་ལེགས་པར་བཤད་པའོ།། ༈ །། སྨྲས་པ། སྤྱོད་
པ་ཁྱད་པར་ཅན་གྱི་ལེའུ་ཡི། །མདོ་ཡི་སྦས་དོན་གཞི་ཤེས་མཚོན་བྱེད་པའི། །ཆོས་དགུ་
གསལ་བྱེད་གཞི་ཤེས་སྐབས་ཀྱི་ནི། །རྩ་འགྲེལ་དགོངས་པ་རྣམ་བཤད་རྣམ་གཉིས་ཀྱིས།།
ཇི་ལྟར་བཀྲལ་བཞིན་རྗེ་བཙུན་བླ་མ་ཡིས། །ལེགས་པར་བཤད་པ་ཡོངས་འཛིན་དམ་པ་ཡི།།

224
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
གསུང་ལས་བྱུང་བ་ཇི་བཞིན་ཡི་གེར་བཀོད། །འདིར་འབད་རྣམ་དཀར་ཕུང་པོ་ཅི་མཆིས་པ།།
རྒྱལ་བ་གཉིས་པའི་བསྟན་དང་བསྟན་འཛིན་རྣམས། །ལྷ་དང་བཅས་པའི་སྐྱེ་རྒུ་ཐམས་ཅད་ཀྱི།།
བསོད་ནམས་ཞིང་དུ་ཡུན་རིང་གནས་པ་དང༌། ༈ །འགྲོ་རྣམས་ཀུན་མཁྱེན་ཐོབ་པར་བྱ་ཕྱིར་
བསྔོ༑ ༑བདག་ཀྱང་དེང་ནས་ཚེ་རབས་ཐམས་ཅད་དུ། །རྒྱལ་བ་གཉིས་པའི་བསྟན་ལ་ཡིད་
ཆེས་པའི། །དད་པ་རྙེད་ནས་རབ་ཏུ་བྱུང་གྱུར་ཏེ། །རྒྱལ་བའི་བསྟན་ལ་ཐོས་བསམ་བྱེད་པར་
ཤོག ༑ ༈ །། ཤེར་ཕྱིན་སྦས་དོན་རིན་ཆེན་གསལ་བའི་གཏེར། །མདོ་རྒྱན་འགྲེལ་
གསུམ་སྦྱར་བའི་ལེགས་བཤད་ཆེ། །ཀླུ་དབང་རོལ་མཚོ་རྒྱས་བྱེད་སྦྱོར་བརྩོན་དགེས།།
རྨད་བྱུང་བཤད་སྒྲུབ་དགའ་སྟོན་རྒྱས་གྱུར་ཅིག ། །།དགེ་ལེགས་འཕེལ།། །།

225
སྐབས་བཞི་པའི་སྤྱི་དོན།
༄ ༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་
པའི་རྣམ་བཤད་རྣམ་པ་གཉིས་ཀྱི་དཀའ་བའི་གནས་
གསལ་བར་བྱེད་པ་ལེགས་བཤད་སྐལ་བཟང་
ཀླུ་དབང་གི་རོལ་མཚོ་ཞེས་བྱ་བ་ལས་
སྐབས་བཞི་པའི་སྤྱི་དོན་
བཞུགས་སོ།།
དབང་དུ་བྱེད་པའི་རྒྱུ་རྣམ་ཀུན་གྱི་ཡན་ལག་རྒྱས་པར་བཤད་པ་ལ།
༼དང་པོ་འབྲེལ་བརྗོད་པས་མཚམས་སྦྱར།༽
གཉིས་པ་འཇུག་པ་སྦྱོར་བཞིའི་ཡག་ལག་རྒྱས་པར་བཤད་པ་ལ། དབང་དུ་བྱ་བ་རྒྱུ་འབྲས་ཀྱི་
ཡན་ལག་རྒྱས་པར་བཤད་པ་དང༌། བརྟན་པ་རྒྱུ་འབྲས་ཀྱི་ཡན་ལག་རྒྱས་པར་བཤད་པ་
གཉིས་ལས། དང་པོ་ལ་གཉིས། དབང་དུ་བྱེད་པའི་རྒྱུ་རྣམ་ཀུན་གྱི་ཡན་ལག་རྒྱས་པར་
བཤད་པ་དང༌། དབང་དུ་བྱ་བའི་འབྲས་བུ་རྩེ་སྦྱོར་གྱི་ཡན་ལག་རྒྱས་པར་བཤད་པ་གཉིས་
ལས༑ དང་པོ་ལ་འབྲེལ་བརྗོད་པས་མཚམས་སྦྱར། རྣམ་ཀུན་གྱི་ཆོས་རྒྱས་པར་བཤད་པ།
སྐབས་བསྡུ་བའོ། །དང་པོ་ནི་ལུས་རྣམ་གཞག་ཏུ། དེ་ནས་ཐམས་ཅད་ཤེས་པ་ཉིད། །རྣམ་
ཀུན་མངོན་རྫོགས་རྟོགས་པ་དང༌། །ཞེས་བཤད་ན། མཁྱེན་གསུམ་གྱི་རྗེས་སུ་སྦྱོར་བཞི་
འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། སྐབས་དང་པོ་གསུམ་དུ་མཁྱེན་
གསུམ་གྱི་རྣམ་པ་ཤེས་ནས་བསྒོམ་པར་བྱ་བའི་མཁྱེན་གསུམ་གྱི་རྣམ་པ་དེ་ཉིད་སྦྱོར་བ་ཁྱད་
པར་ཅན་གྱིས་ཟིན་དགོས་ཤིང༌། དེ་ལ་ཡང་སྦྱོར་བ་དེ་ཤེས་དགོས་པས་མཁྱེན་གསུམ་གྱི་རྗེས་
སུ་སྦྱོར་བཞི་འཆད་པའི་ཕྱིར། སྦྱོར་བ་བཞིའི་ནང་ནས་རྣམ་རྫོགས་སྦྱོར་བ་དང་པོར་འཆད་

226
རྗེ་བཙུན་ཆོས་ཀྱི་རྒྱལ་མཚན་གྱི་གསུང།
པའི་རྒྱུ་མཚན་ཡོད་དེ། སྐབས་བདུན་པའི་བསྟན་བྱའི་གཙོ་བོར་གྱུར་པའི་མཁྱེན་གསུམ་གྱི་
རྣམ་པ་ལ་བརྟན་པ་ཐོབ་པའི་སྐད་ཅིག་མའི་སྦྱོར་བ་ཐོབ་པ་ལ། སྐབས་དྲུག་པའི་བསྟན་བྱའི་
གཙོ་བོར་གྱུར་པའི་མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་སྒོམ་པའི་མཐར་གྱིས་སྦྱོར་
བ་ཐོབ་པ་སྔོན་དུ་འགྲོ་དགོས། དེ་ལ་ཡང་སྐབས་ལྔ་པའི་བསྟན་བྱའི་གཙོ་བོར་གྱུར་པའི་
མཁྱེན་གསུམ་གྱི་རྣམ་པ་ལ་དབང་ཐོབ་པའི་འབྲས་བུ་རྩེ་མོའི་སྦྱོར་བ་ཐོབ་པ་སྔོན་དུ་འགྲོ་དགོས
དེ་ལ་ཡང་སྐབས་བཞི་པའི་བསྟན་བྱའི་གཙོ་བོར་གྱུར་པའི་མཁྱེན་གསུམ་གྱི་རྣམ་པ་ལ་དབང་
ཐོབ་དོན་དུ་སྒོམ་པའི་རྒྱུ་རྣམ་རྫོགས་སྦྱོར་བ་ཐོབ་པ་སྔོན་དུ་འགྲོ་དགོས་པའི་རྒྱུ་མཚན་གྱིས་དེ་
ལྟར་བསྟན་པའི་ཕྱིར། ཞེས་མཚམས་སྦྱོར་བ་ལ། ཐམས་ཅད་མཁྱེན་པ་ཉིད་གསུམ་ཡོངས་
སུ་ཤེས་པ་ནི་དབང་དུ་བྱ་བའི་ཕྱིར་ཡང་རྣམ་པ་ཐམས་ཅད་དང་ལམ་དང་གཞི་ཤེས་པ་བསྡུ་བའི་
སྒོ་ནས་ཐམས་ཅད་མཁྱེན་པ་ཉིད་གསུམ་སྒོམ་པར་བྱེད་པས་རྣམ་པ་ཀུན་མངོན་པར་རྫོགས་པར་
རྟོགས་པ། ཞེས་གསུངས། ཁོ་ན་རེ སྐབས་འདིར་མཁྱེན་གསུམ་གྱི་རྣམ་པ་འཆད་མི་
རིགས་པར་ཐལ། སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་བསྟན་ཟིན་པས་ཟློས་སྐྱོན་
ཡོད་པའི་ཕྱིར། ཞེ་ན་སྐྱོན་མེད་དེ། སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་སོ་
སོར་བཤད། སྐབས་འདིར་མཁྱེན་གསུམ་གྱི་རྣམ་པ་བསྡུས་ནས་བསྟན་པས་སྟོན་ཚུལ་ལ་མི་
འདྲ་བའི་ཁྱད་པར་ཡོད་པའི་ཕྱིར་དང༌། སྐབས་དང་པོ་གསུམ་དུ་མཁྱེན་གསུམ་གྱི་ཐུན་མོང་མ་
ཡིན་པའི་ངོ་བོ་ཤེས་པའི་སྒོ་ནས་བསྟན། སྐབས་འདིར་ཞི་ལྷག་ཟུང་འབྲེལ་གྱི་སྦྱོར་བ་སྒོམ་
པའི་དབང་དུ་བྱས་ནས་བསྟན་པས་དགོས་པ་མི་འདྲ་བའི་ཁྱད་པར་ཡོད་པའི་ཕྱིར། དེ་ལྟར།
རྒྱན་སྣང་ལས། ཡང་ཐམས་ཅད་མཁྱེན་པ་ཉིད་གསུམ་དང་རྣམ་པ་ཀུན་མངོན་པར་རྫོགས་པར་
རྟོགས་པའི་ཁྱད་པར་གང་ཞིག་ཡིན་ཞེ་ན། ཁོ་ན་རེ། ཐམས་ཅད་མཁྱེན་པ་ཉིད་གསུམ་ནི་ཇི་
སྐད་བཤད་པའི་རྣམ་པའི་ཡུལ་སོ་སོར་ངེས་པ་ཡིན་ལ། རྣམ་ཀུན་མངོན་པར་རྫོགས་པར་
རྟོགས་པ་ནི་རྣམ་པ་མ་ལུས་པའི་ཡུལ་ཅན་ཡིན་ནོ། །ཞེས་འདོད་དོ། །གཞན་དག་ནི།
ཐམས་ཅད་མཁྱེན་པ་ཉིད་གསུམ་ནི་མཚན་ཉིད་པ་ཉིད་དུ་རྣམ་པར་བཞག་པ་ཡིན་ལ། རྣམ་པ་

227
སྐབས་བཞི་པའི་སྤྱི་དོན
ཀུན་མངོན་པར་རྫོགས་པར་རྟོགས་པ་ནི་སྦྱོར་བ་པ་ཡིན་ནོ། །ཞེས་ཟེར་རོ། །ལ་ལ་ནི་རྣམ་པ་
ཀུན་མངོན་པར་རྫོགས་པར་རྟོགས་པ་ནི་མི་མཐུན་པའི་ཕྱོགས་དང་གཉེན་པོ་རྣམ་པར་བཞག་
པས་རབ་ཏུ་ཕྱེ་བ་ཡིན་ལ། ཞེས་སོགས་གསུངས། དོན་བསྡུ་ན། སྐབས་དང་པོ་གསུམ་དུ་
མཁྱེན་གསུམ་གྱི་རྣམ་པ་བསྟན་པ་དང༌། སྐབས་འདིར་དེ་ལྟར་བསྟན་པ་ལ་ཟློས་སྐྱོན་མེད་དེ།
སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་སོ་སོར་བསྟན། སྐབས་འདིར་དེ་བསྡུས་
ནས་བསྟན་པའི་ཕྱིར། སྐབས་འདིར་མཁྱེན་གསུམ་གྱི་རྣམ་པ་བསྡས་ནས་བསྟན་པ་ཆོས་ཅན།
དགོས་པ་ཡོད་དེ། མཁྱེན་གསུམ་གྱི་རྣམ་པ་བསྡུས་ནས་བསྒོམ་པར་བྱ་བའི་ཆེད་ཡིན་པའི་
ཕྱིར༑ བྱང་སེམས་ཚོགས་ལམ་པས་མཁྱེན་གསུམ་གྱི་རྣམ་པ་བསྡུས་ནས་སྒོམ་པ་ཆོས་ཅན།
དགོས་པ་ཡོད་དེ། མཁྱེན་གསུམ་གྱི་རྣམ་པ་སྒོམ་པ་ལ་དབང་ཐོབ་པར་བྱ་བའི་ཆེད་ཡིན་པའི་
ཕྱིར༑
༼ རྣམ་རྫོགས་སྦྱོར་བའི་མཚན་ཉིད་དང་དབྱེ་བ། ༽
༈ དེས་ན། མཁྱེན་གསུམ་གྱི་རྣམ་པ་བསྡུས་ནས་སྒོམ་པར་བྱེད་པའི་ཤེས་རབ་ཀྱིས་ཟིན་
པའི་སེམས་དཔའི་རྣལ་འབྱོར། རྣམ་རྫོགས་སྦྱོར་བའི་མཚན་ཉིད། དབྱེ་ན། བརྒྱ་བདུན་ཅུ་
རྩ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། མཁྱེན་
གསུམ་གྱི་རྣམ་པ་ཞི་ལྷག་ཟུང་འབྲེལ་གྱི་སྦྱོར་བའི་ཉམས་ལེན་དུ་བསྡུས་ནས་སྒོམ་པ་མཁྱེན་
གསུམ་གྱི་རྣམ་པ་བསྡུས་སྒོམ་གྱི་དོན་ཡིན་ནོ། །ཁོ་ན་རེ། རྣམ་རྫོགས་སྦྱོར་བ་ཐོབ་ན་ཞི་ལྷག་
ཟུང་འབྲེལ་ཐོབ་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། བྱང་ཆུབ་ཀྱི་
སེམས་ལ་མྱོང་བ་སྐྱེ་བ་ལ་ཞི་ལྷག་ཟུང་འབྲེལ་ཐོབ་དགོས་པར་ཐལ། འདོད་པའི་ཕྱིར།
འདོད་མི་ནུས་ཏེ། ལམ་རིམ་ལས། མི་རྟག་པ་དང་འཁོར་བའི་ཉེས་དམིགས་དང་བྱང་ཆུབ་
ཀྱི་སེམས་སྦྱངས་བ་ལ་ཡིད་འགྱུར་གྱི་མྱོང་བ་སྐྱེ་བ་ཡང་ཞི་གནས་ལ་རགས་ལས་པ་ཅང་ཐལ་
ཆེས་པར་འགྱུར་རོ། །ཞེས་གསུངས་པའི་ཕྱིར། ཞེས་ཟེར་ན། མཁས་པ་ཁ་ཅིག་ཐལ་

228
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
འགྱུར་གཉིས་པ་ལ་མ་ཁྱབ་ཅེས་གསུངས། ཁ་ཅིག །རྩ་བར་མ་ཁྱབ་སྟེ། ངན་སོང་གི་རྟེན་
ལ་ཞི་ལྷག་ཟུང་འབྲེལ་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་རྣམ་རྫོགས་སྦྱོར་བ་གསར་
དུ་སྐྱེ་བ་ཡོད་པའི་ཕྱིར། ཞེས་གསུངས། ཁ་ཅིག །མཁྱེན་གསུམ་གྱི་རྣམ་པ་ལ་དབང་ཐོབ་
པའི་ཕྱིར་དུ་མཁྱེན་གསུམ་གྱི་རྣམ་པ་བསྡུས་ནས་སྒོམ་པར་བྱེད་པའི་སེམས་དཔའི་རྣལ་འབྱོར།
རྣམ་རྫོགས་སྦྱོར་བའི་མཚན་ཉིད་ཟེར་བ་མི་འཐད་དེ། རྣམ་རྫོགས་སྦྱོར་བ་ཡིན་ན། མཁྱེན་
གསུམ་གྱི་རྣམ་པ་ལ་དབང་མ་ཐོབ་པས་མ་ཁྱབ་པའི་ཕྱིར། རྩེ་སྦྱོར་ཡིན་ན། མཁྱེན་གསུམ་
གྱི་རྣམ་པ་ལ་དབང་ཐོབ་པས་ཁྱབ་པའི་ཕྱིར་ཏེ། སྐད་ཅིག་སྦྱོར་ཡིན་ན། དེ་ལ་བརྟན་པ་ཐོབ་
པས་ཁྱབ་པའི་ཕྱིར། ཁ་ཅིག །མཁྱེན་གསུམ་གྱི་རྣམ་པ་བསྡུས་ནས་སྒོམ་པར་བྱེད་པའི་
སེམས་དཔའི་རྣལ་འབྱོར་དེའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། གཞི་ཤེས་ཀྱི་རྣམ་པ་
སྒོམ་པའི་སེམས་དཔའི་རྣལ་འབྱོར་དུ་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་
དེའི་ཕྱིར། ཁ་ཅིག ། རྣམ་པ་བརྒྱ་བདུན་ཅུ་རྩ་གསུམ་བདེན་སྟོང་སྤྲོས་བྲལ་དུ་ཞི་ལྷག་ཟུང་
འབྲེལ་གྱི་སྦྱོར་བས་རྣམ་ཐར་སྒོ་གསུམ་དུ་བསྡུས་ནས་སྒོམ་པར་བྱེད་པ་མཁྱེན་གསུམ་བསྡུས་
སྒོམ་གྱི་མཚན་ཉིད་ཡིན་ཟེར་བ་མི་འཐད་དེ། ཉེར་ལེན་གྱི་ཕུང་པོ་མི་རྟག་སྡུག་བསྔལ་སོགས་
སུ་སྒོམ་པའི་རྣམ་རྫོགས་སྦྱོར་བ་ཡོད་པའི་ཕྱིར་ཏེ། རྟག་པ་ལ་སོགས་པར་འཛིན་པའི་མི་
མཐུན་པའི་ཕྱོགས་ཀྱི་གཉེན་པོའི་ཆོས་ཉིད་ཀྱི་ངོ་བོ་ཉིད་མི་རྟག་པ་ལ་དམིགས་པའི་ཡེ་ཤེས་ཀྱི་
བྱེ་བྲག་རྣམས་རྣམ་པ་ཉིད་དུ་རྣམ་པར་བཞག་པ་ནི་མཚན་ཉིད་དེ། ཞེས་གསུངས་པའི་ཕྱིར།
གཞན་ཡང༌། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པའི་དང་པོ་ཉིད་ནས་ཐེག་
ཆེན་དུ་རིགས་ངེས་ཀྱི་བྱང་སེམས་ཚོགས་ལམ་པ་ཡོད་པར་ཐལ། དམ་བཅའ་འཐད་པའི་ཕྱིར
འདོད་ན་སླ། གཞན་ཡང༌། བྱང་སེམས་ཚོགས་ལམ་པ་ཡིན་ན་སྟོང་ཉིད་རྟོགས་པས་ཁྱབ་
པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་རིགས་ཅན་དབང་
རྟུལ་རྣམས་ཀྱིས་དང་པོར་བྱང་ཆུབ་ཏུ་སེམས་བསྐྱེད་དེ། དེ་རྗེས་སྟོང་ཉིད་རྟོགས་པའི་ལྟ་བ་

229
སྐབས་བཞི་པའི་སྤྱི་དོན།
རང་རྒྱུད་ལ་འཚོལ་བར་བྱེད་པ་ཡིན་ཏེ། དབུ་མ་རྒྱན་ལས། ཡང་དག་དད་པའི་རྗེས་འབྲང་
པ༑ ༑རྫོགས་པའི་བྱང་ཆུབ་སེམས་བསྐྱེད་ནས། །ཐུབ་པའི་རྟུལ་ཞུགས་བླངས་བྱས་ཏེ།
དེ་ནི་ཡང་དག་ཤེས་འཚོལ་བརྩོན། །ཞེས་གསུངས་པའི་ཕྱིར།
རྣམ་ཀུན་གྱི་ཆོས་རྒྱས་པར་བཤད་པ་ལ།
༼ སྦོར་བའི་རྣམ་པ། ༽
༈ གཉིས་པ་ལ། འོ་ན་སྐབས་བཞི་པ་འདིར་རྣམ་རྫོགས་སྦྱོར་བ་འཆད་ན་འཆད་ཚུལ་དེ་
གང་ཞེ་ན། འདི་ལ་སྐབས་བཞི་པའི་བསྟན་བྱའི་གཙོ་བོར་གྱུར་པའི་རྣམ་རྫོགས་སྦྱོར་བ་རང་
རྒྱུད་ལ་སྐྱེད་པ་དང༌། རྒྱུད་ལ་བསྐྱེད་ནས་སྒོམ་པའི་རིམ་པ་གཉིས་ལས། དང་པོ་ལ། སྦྱོར་
བའི་རྣམ་པ། སྦྱོར་བ་སྒོམ་པ་པོའི་གང་ཟག །སྦྱོར་བ་རང་གི་ངོ་བོ། སྦྱོར་བའི་སྔོན་འགྲོའི་
ཆོས་དང་བཞི་ལས། དང་པོ་ལ། མདོ་ལས་གསུངས་ཚུལ་དང༌། བསྟན་བཅོས་ཀྱིས་
འགྲེལ་ཚུལ་གཉིས་ལས། དང་པོ། སྤྱོད་པ་ཁྱད་པར་ཅན་གྱི་ལེའུ་རྫོགས་པ་དང༌། དེ་ནས་
ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས་འདི་ལྟ་སྟེ། ཤེར་ཕྱིན་འདི་ནི་མ་མཆིས་པའི་ཕ་རོལ་ཏུ་ཕྱིན་པའོ། །བཅོམ་ལྡན་འདས་
ཀྱིས་བཀའ་སྩལ་པ། རབ་འབྱོར་ནམ་མཁའ་མེད་པའི་ཕྱིར་རོ། །ཞེས་པ་ནས། རབ་འབྱོར་
གྱིས་གསོལ་པ། བཅོམ་ལྡན་འདས་ཤེར་ཕྱིན་འདི་ནི་མི་གཡོ་བའི་ཕ་རོལ་ཏུ་ཕྱིན་པའོ།།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཆོས་ཀྱི་དབྱིངས་གནས་པ་ཉིད་ཀྱི་ཕ་རོལ་
ཏུ་ཕྱིན་པའོ། །ཞེས་པ་དང༌། རབ་འབྱོར་གྱིས་གསོལ་པ། བཅོམ་ལྡན་འདས་འདི་ལྟ་སྟེ།
ཤེར་ཕྱིན་འདི་ནི་འདོད་ཆགས་དང་བྲལ་བའི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་
བཀའ་སྩལ་པ། འདོད་ཆགས་དམིགས་སུ་མེད་པའི་ཕྱིར་རོ། །ཞེས་པ་ནས། རབ་འབྱོར་
གྱིས་གསོལ་པ། བཅོམ་ལྡན་འདས་འདི་ལྟ་སྟེ། ཤེར་ཕྱིན་འདི་ནི་དངོས་པོ་མེད་པའི་ངོ་བོ་

230
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཉིད་སྟོང་པ་ཉིད་ཀྱི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། དངོས་པོ་
མེད་པའི་ངོ་བོ་ཉིད་སྟོང་པ་ཉིད་དམིགས་སུ་མེད་པའི་ཕྱིར་རོ། །ཞེས་པ་དང༌། རབ་འབྱོར་
གྱིས་གསོལ་པ། བཅོམ་ལྡན་འདས་འདི་ལྟ་སྟེ། ཤེར་ཕྱིན་འདི་ནི་དྲན་པ་ཉེ་བར་བཞག་པའི་
ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ལུས་དང་ཚོར་བ་
དང་སེམས་དང་ཆོས་དམིགས་སུ་མེད་པ་ཉིད་ཀྱི་ཕྱིར་རོ། །ཞེས་པ་ནས། རབ་འབྱོར་གྱིས་
གསོལ་པ། བཅོམ་ལྡན་འདས་འདི་ལྟ་སྟེ། ཤེར་ཕྱིན་འདི་ནི་འཕགས་པའི་ལམ་གྱི་ཕ་རོལ་ཏུ་
ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། འཕགས་པའི་ལམ་ཡན་ལག་བརྒྱད་
དམིགས་སུ་མེད་པ་ཉིད་ཀྱི་ཕྱིར་རོ། །ཞེས་པ་དང༌། རབ་འབྱོར་གྱིས་གསོལ་པ། བཅོམ་
ལྡན་འདས་འདི་ལྟ་སྟེ། ཤེར་ཕྱིན་འདི་ནི་སྟོང་པ་ཉིད་ཀྱི་ཕ་རོལ་ཏུ་ཕྱིན་པའོ། །བཅོམ་ལྡན་
འདས་ཀྱིས་བཀའ་སྩལ་པ། ལྟ་བས་བྱས་པའི་རྣམ་པ་དམིགས་སུ་མེད་པའི་ཕྱིར་རོ། །ཞེས་
པ་ནས། རབ་འབྱོར་གྱིས་གསོལ་པ། བཅོམ་ལྡན་འདས་འདི་ལྟ་སྟེ། ཤེར་ཕྱིན་འདི་ནི་ཡེ་
ཤེས་ཀྱི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། མི་ཤེས་པ་དམིགས་
སུ་མེད་པ་ཉིད་ཀྱི་ཕྱིར་རོ། །ཞེས་པ་དང༌། རབ་འབྱོར་གྱིས་གསོལ་པ། བཅོམ་ལྡན་འདས་
འདི་ལྟ་སྟེ། ཤེར་ཕྱིན་འདི་ནི་སྟོབས་བཅུའི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་
བཀའ་སྩལ་པ། ཆོས་ཐམས་ཅད་དམིགས་སུ་མེད་པ་ཉིད་ཀྱི་ཕྱིར་རོ། །ཞེས་པ་ནས། རབ་
འབྱོར་གྱིས་གསོལ་པ། བཅོམ་ལྡན་འདས་འདི་ལྟ་སྟེ། ཤེར་ཕྱིན་འདི་ནི་སངས་རྒྱས་ཀྱི་ཕ་
རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། ཆོས་ཐམས་ཅད་རྣམ་པ་ཐམས་
ཅད་དུ་མངོན་པར་འཚང་རྒྱ་བ་ཉིད་ཀྱི་ཕྱིར་རོ། །ཞེས་པའི་བར་རྣམས་གསུངས། གཉིས་པ་
ལ༑ མདོར་བསྟན་པ་དང༌། རྒྱས་པར་བཤད་པ་དང༌། དོན་བསྡུ་བའོ། །དང་པོ་ལ། རྩ་
བས་བསྟན་ཚུལ་དང༌། འགྲེལ་པས་བཤད་ཚུལ་གཉིས་ལས། དང་པོ་ནི། མདོའི་དོན་
བཤད་པའི་སྒོ་ནས་རྣམ་པ་བརྒྱ་བདུན་ཅུ་རྩ་གསུམ་མདོར་བསྟན་གྱི་སྒོ་ནས་བཤད་པ་ལ།
གཞི་ཤེས་པ་ཡི་བྱེ་བྲག་རྣམས། ཞེས་སོགས་གསུངས། གཉིས་པ་ལ། དེ་ཉིད་མཚན་ཉིད་

231
སྐབས་བཞི་བའི་སྤྱི་དོན།
ཀྱི་སྒོ་ནས་བཤད་པ་ལ། རྟག་པ་ལ་སོགས་པར་འཛིན་པ། ཞེས་སོགས་གསུངས། དེ་ཡང་
གཞི་ཤེས་པ་ཡི་བྱེ་བྲག་རྣམས། རྣམ་པ་ཞེས་བྱ་མཚན་ཉིད་དེ། །ཞེས་པས་རྣམ་པའི་ངོ་བོ་
མདོར་བསྟན་ནས། དེའི་དོན་བཤད་པ་ལ། རྟག་པ་ལ་སོགས་པར་འཛིན་པ་མི་མཐུན་པའི་
ཕྱོགས་ཀྱི་གཉེན་པོའི་ཆོས་ཉིད་ཀྱི་ངོ་བོ་ཉིད་མི་རྟག་པ་ལ་སོགས་པ་ལ་དམིགས་པའི་ཡེ་ཤེས་
ཀྱི་བྱེ་བྲག་རྣམས་རྣམ་པ་ཉིད་དུ་རྣམ་པར་བཞག་པ་ནི་མཚན་ཉིད་དེ། ཞེས་གསུངས། ཀུན་
མཁྱེན་ཉིད་ནི་རྣམ་གསུམ་ཕྱིར། །དེ་ནི་རྣམ་པ་གསུམ་དུ་འདོད། །ཅེས་པས་རྣམ་པའི་དབྱེ་བ་
མདོར་བསྟན་ནས། དེའི་དོན་བཤད་པ་ལ། དེ་དག་ཀྱང་ཐམས་ཅད་མཁྱེན་པ་ཉིད་གསུམ་གྱི་
བྱེ་བྲག་གི་རྣམ་པ་གསུམ་ཁོ་ནར་བཞེད་དོ། །ཞེས་གསུངས།
༼ གཞི་ཤེས་པ་ཡིས་བྱེ་བྲག་རྣམ་ཞེས་སོགས་ཀྱི་གཞུང་དོན། ༽
གཞུང་དོན་ནི། མཁྱེན་གསུམ་གང་རུང་གི་རྣམ་པ་ཤར་བའི་སྒོ་ནས་སྒོམ་པར་བྱེད་པའི་ཤེས་
རབ་ཀྱིས་ཟིན་པའི་སེམས་དཔའི་རྣལ་འབྱོར་ཆོས་ཅན། སེམས་དཔའི་རྒྱུད་ཀྱི་གཉེན་ཕྱོགས་
ཤེས་རྣམ་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། སྐབས་འདིར་བསྟན་གྱི་
ཤེས་རྣམ་དེ་ལ་གསུམ་དུ་ཡོད་དེ། དེ་ལ་གཞི་ཤེས་ཀྱི་ཤེས་རྣམ། ལམ་ཤེས་ཀྱི་ཤེས་རྣམ།
རྣམ་མཁྱེན་གྱི་ཤེས་རྣམ་གསུམ་དུ་ཡོད་པའི་ཕྱིར། རང་གི་མི་མཐུན་ཕྱོགས་འཇོམས་པར་ནུས་
པའི་མཁྱེན་པ་ཆོས་ཅན། སྐབས་འདིར་བསྟན་གྱི་གཉེན་ཕྱོགས་ཤེས་རྣམ་གྱི་མཚན་ཉིད་ཡིན་
ཏེ༑ དེའི་འཇོག་བྱེད་ཡིན་པའི་ཕྱིར། དེའི་སེམས་དཔའི་རྒྱུད་ཀྱི་དེ་ལ་རིགས་འགྲེའོ། །དེ་
ལྟར་ཡང༌། རྣམ་བཤད་ལས། མཁྱེན་གསུམ་གང་རུང་གི་རྣམ་པ་ཤར་ནས་སྒོམ་པར་བྱེད་
པའི་ཡེ་ཤེས་ཞེས་བྱ་བ་ནི། སྐབས་འདིར་བསྟན་གྱི་གཉེན་པོའི་མཚན་ཉིད། གཉེན་པོར་
འཇོག་པའི་ཡེ་ཤེས་ཀྱི་རྣམ་པ་དེ་ནི་རིགས་བསྡུ་ན་གསུམ་དུ་འདོད་པའི་ཕྱིར། ཞེས་གསུངས་
པའི་ཕྱིར། ཁོ་ན་རེ། རྣམ་པ་ཞེས་བྱ་མཚན་ཉིད་དེ། ཞེས་པའི་མཚན་ཉིད་དེ་མཚོན་བྱ་ལ་
བྱེད་རིགས་པར་ཐལ། སྦྱོར་བ་འཐད་པའི་ཕྱིར། འདོད་མི་ནུས་ཏེ། ཉི་སྣང་ལས། བྱེ་

232
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བྲག་ནི་མི་མཐུན་པའི་ཕྱོགས་གང་གི་གཉེན་པོའི་མཚན་ཉིད་གང་ཡིན་པ་སྟེ། དཔེར་ན་རྟག་
པར་འཛིན་པ་ལ་མི་རྟག་པ་བཞིན་ནོ། །ཞེས་པ་དང༌། རྒྱན་སྣང་ལས། ཤེས་བྱའི་བྱེ་བྲག་
རྣམས་རྣམ་པ་ཉིད་དུ་རྣམ་པར་བཞག་པ་ནི་སྤྱིའི་མཚན་ཉིད་ཡིན་ནོ། །ཞེས་པ་དང༌། འདིར་
ཡང་རྣམ་པ་ཉིད་དུ་རྣམ་པར་བཞག་པ་ནི་མཚན་ཉིད་དེ། ཞེས་དང༌། རྣམ་བཤད་ལས།
མཚན་ཉིད་དུ་འཆད་པ་ནི་སྐབས་འདིར་རྣམ་པའི་དབྱེ་བ་རྒྱས་པར་བཤད་པ་འདིས་ཅི་བྱེད་མ་
ཤེས་པས་གཞུང་གི་དོན་ལོག་པར་བཤད་པ་ཡིན་པའི་ཕྱིར། ཞེས་གསུངས་པའི་ཕྱིར་ཟེར་ན།
སྐྱོན་མེད་དེ། རྣམ་པ་ཞེས་བྱ་མཚན་ཉིད་དེ། ཞེས་པའི་མཚན་ཉིད་མཚོན་བྱར་ཁས་བླངས་ན་
སྐྱོན་དེར་འགྱུར་ཡང་ཁས་མ་བླངས་པའི་ཕྱིར། ཁ་ཅིག །བྱེ་བྲག་རྣམ་པའི་མཚན་ཉིད་ཟེར་
ན་མི་འཐད་དེ། གཞི་གྲུབ་ན་རྣམ་པ་ཡིན་དགོས་པའི་ཕྱིར། ཁ་ཅིག །གཞིའམ་ཤེས་པའི་
ཁྱད་པར་གང་ཞིག །རྣམ་རྫོགས་སྦྱོར་བའི་བསྒོམ་བྱར་གྱུར་པ་རྣམ་པའི་མཚན་ཉིད། གཞིའི་
ཁྱད་པར་གང་ཞིག་དང༌། ཤེས་པའི་ཁྱད་པར་གང་ཞིག་ཅེས་སོགས་སྦྱར་ནས། དོན་རྣམ་
དང་ཤེས་རྣམ་གྱི་མཚན་ཉིད། ཤེས་རྣམ་གང་ཞིག །བླང་བྱ་རྣམ་བྱང་ཕྱོགས་སུ་གཏོགས་པ།
གཉེན་ཕྱོགས་ཤེས་རྣམ་གྱི་མཚན་ཉིད། དེ་གང་ཞིག །དོར་བྱ་ཀུན་ནས་ཉོན་མོངས་ཕྱོགས་
སུ་གཏོགས་པ། མི་མཐུན་ཕྱོགས་ཀྱི་ཤེས་རྣམ་གྱི་མཚན་ཉིད་ཟེར་ན། གཞི་ཆོས་ཅན།
གཞིའི་ཁྱད་པར་དུ་ཐལ། དོན་རྣམ་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན།
ཁྱོད་ཁྱོད་ཀྱི་ཁྱད་པར་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། གཞན་ཡང༌།
ཤེས་པ་ཆོས་ཅན། ཤེས་པའི་ཁྱད་པར་དུ་ཐལ། ཤེས་རྣམ་ཡིན་པའི་ཕྱིར། འདོད་ན། དེ་
ཆོས་ཅན། ཤེས་པ་དང་ཐ་དད་དུ་ཐལ་ལོ། །མཚན་ཉིད་ཕྱི་མ་ལ། ཁ་ཅིག །ཉན་ཐོས་ཀྱི་
སྦྱོར་ལམ་ཆོས་ཅན། མི་མཐུན་ཕྱོགས་ཀྱི་ཤེས་རྣམ་དུ་ཐལ། མཚན་ཉིད་དེའི་ཕྱིར། གཉིས་
པ་གྲུབ་སྟེ། སྡུག་བདེན་ཡིན་པའི་ཕྱིར། མ་གྲུབ་ན། དེར་ཐལ། ཉན་ཐོས་སྦྱོར་ལམ་པ་
སྡུག་བདེན་ཡིན་པའི་ཕྱིར་ན་མ་ཁྱབ། ཁ་ཅིག །ཁྱད་པར་གྱི་ཆོས་རྣམ་པའི་མཚན་ཉིད་ཟེར་
ན༑ རྣམ་མཁྱེན་ཆོས་ཅན། རྣམ་མཁྱེན་གྱི་ཁྱད་ཆོས་སུ་ཐལ། རྣམ་མཁྱེན་གྱི་རྣམ་པ་ཡིན་

233
སྐབས་བཞི་པའི་སྤྱི་དོན།
པའི་ཕྱིར། ཁྱབ་པ་ཁས། དེར་ཐལ། རྣམ་མཁྱེན་གྱི་ཤེས་རྣམ་ཡིན་པའི་ཕྱིར།
གཞན་
ཡང་༑ གང་ཟག་གི་བདག་འཛིན་ཆོས་ཅན། གང་ཟག་གི་བདག་གི་ཁྱད་ཆོས་སུ་ཐལ།
དེའི་རྣམ་པ་ཡིན་པའི་ཕྱིར། ཁྱབ་པ་ཁས། དེར་ཐལ། དེའི་རྣམ་པར་སྐྱེས་པའི་ཕྱིར། དེའི་
རྣམ་པ་ཤར་བའི་བློ་ཡིན་པའི་ཕྱིར གཞན་ཡང༌། རྣམ་མཁྱེན་འཛིན་པའི་རྟོག་པ་ཆོས་ཅན།
རྣམ་མཁྱེན་གྱི་ཁྱད་ཆོས་སུ་ཐལ། རྣམ་མཁྱེན་གྱི་རྣམ་པ་ཡིན་པའི་ཕྱིར་ཏེ། དེའི་རྣམ་པར་
སྐྱེས་པའི་ཕྱིར་ཏེ། དེའི་རྣམ་པ་ཤར་བའི་བློ་ཡིན་པའི་ཕྱིར། འདོད་མི་ནུས་ཏེ། རྟོག་པ་ཡིན་
པའི་ཕྱིར། གཞན་ཡང༌། དེ་རྣམ་མཁྱེན་གྱི་རྣམ་པ་ཡིན་པར་ཐལ། བུམ་འཛིན་རྟོག་པ་བུམ་
པའི་རྣམ་པ་ཡིན་པའི་ཕྱིར་ཏེ། བུམ་པའི་རྣམ་པ་ཡོད་པའི་ཕྱིར། བུམ་པ་བུམ་པའི་རྣམ་པ་མ་
ཡིན་པའི་ཕྱིར། ཁོ་ན་རེ། རྣམ་མཁྱེན་འཛིན་པའི་རྟོག་པ་ཆོས་ཅན། རྣམ་མཁྱེན་གྱི་ཤེས་
རྣམ་དུ་ཐལ། རྣམ་མཁྱེན་གྱི་རྣམ་པ་ཡིན་པའི་ཕྱིར། འདོད་ན དེ་ཆོས་ཅན། རྣམ་མཁྱེན་
ཡིན་པར་ཐལ། འདོད་པའི་ཕྱིར་ན། རྣམ་མཁྱེན་གྱི་དོན་རྣམ་ཡིན་ན། རྣམ་མཁྱེན་མ་ཡིན་
དགོས་པར་ཐལ། རྣམ་མཁྱེན་གྱི་རྣམ་པ་ཡིན་ན་རྣམ་མཁྱེན་གྱི་ཤེས་རྣམ་ཡིན་དགོས་པའི་ཕྱིར
འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། གཞི་གྲུབ་པའི་ཕྱིར། གཞན་
ཡང་༑ མཁྱེན་གསུམ་གྱི་རྣམ་པ་ཡིན་ན། མཁྱེན་གསུམ་ཡིན་དགོས་པར་ཐལ། མཁྱེན་
གསུམ་ཡིན་པ་ཡོད་པ་གང་ཞིག། རྣམ་མཁྱེན་གྱི་རྣམ་པ་ཡིན་ན། རྣམ་མཁྱེན་ཡིན་དགོས་
པའི་ཕྱིར། འདོད་ན། མཁྱེན་གསུམ་ཆོས་ཅན། དེར་ཐལ། དེའི་ཕྱིར། མཁྱེན་གསུམ་གྱི་
གཟུང་རྣམ་ཡིན་པའི་ཕྱིར། མ་གྲུབ་ན་མཁྱེན་གསུམ་ཆོས་ཅན། ཁྱོད་ཁྱོད་ཀྱི་གཟུང་རྣམ་ཡིན་
པར་ཐལ། ཁྱོད་གཞན་རིག་གི་ཤེས་པ་ཡིན་པའི་ཕྱིར། འདོད་ན། དེ་ཆོས་ཅན། རྣམ་
མཁྱེན་དུ་ཐལ། མཁྱེན་གསུམ་ཡིན་པའི་ཕྱིར། གཞན་ཡང༌། ལམ་བདེན་གྱི་རྣམ་པ་ཡིན་ན།
ལམ་བདེན་ཡིན་དགོས་པ་དང་། སྡུག་བདེན་གྱི་རྣམ་པ་ཡིན་ན། སྡུག་བདེན་ཡིན་དགོས་
པར་ཐལ། རྣམ་མཁྱེན་ལ་དེའི་ཕྱིར། འདོད་ན་སླ། གཞན་ཡང༌། ཐེག་ཆེན་གྱི་མཐོང་
ལམ་བར་ཆད་མེད་ལམ་ཉམས་སུ་མྱོང་བའི་རང་རིག་ཆོས་ཅན། ཐེག་ཆེན་གྱི་མཐོང་ལམ་

234
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བར་ཆད་མེད་ལམ་ཡིན་པར་ཐལ། དེའི་རྣམ་པ་ཡིན་པའི་ཕྱིར། དེར་ཐལ། དེའི་འཛིན་རྣམ་
ཡིན་པའི་ཕྱིར། ཁོ་ན་རེ། རྣམ་མཁྱེན་གྱི་དོན་རྣམ་ཡིན་ན། རྣམ་མཁྱེན་གྱི་རྣམ་པ་ཡིན་
དགོས་པར་ཐལ། རྣམ་མཁྱེན་གྱི་རྣམ་པ་ཡིན་ན། རྣམ་མཁྱེན་གྱི་ཤེས་རྣམ་ཡིན་པས་མ་ཁྱབ་
པའི་ཕྱིར་༈ འདོད་ན། བུམ་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་
ཅན༑ ཤེས་པའི་རྣམ་པ་ཡིན་པར་ཐལ། འདོད་པའི་ཕྱིར། འདོད་ན། ཤེས་རྣམ་དུ་ཐལ།
འདོད་པའི་ཕྱིར་ན་ལན་འོག་ཏུ་འཆད། ཁ་ཅིག། རང་ཡུལ་གྱི་རྣམ་པ་ཤར་བའི་སྒོ་ནས་རང་
གི་ལོགས་ཕྱོགས་ཀྱི་སྒྲོ་འདོགས་ལ་གནོད་བྱེད་ཀྱི་ལམ་ཞུགས་ཀྱི་མཁྱེན་པ། འདིར་བསྟན་
གཉེན་ཕྱོགས་ཤེས་རྣམ་གྱི་མཚན་ཉིད། དེའི་སྒོ་ནས་དེ་ལ་གནོད་བྱེད་ཀྱི་འཕགས་རྒྱུད་ཀྱི་
མཁྱེན་པ། སྐབས་འདིར་དངོས་སུ་བསྟན་པའི་གཉེན་ཕྱོགས་ཤེས་རྣམ་གྱི་མཚན་ཉིད། དེའི་
སྒོ་ནས་དེ་ལ་གནོད་བྱེད་ཀྱི་བྱང་སེམས་ཀྱི་རྒྱུད་ཀྱི་མཁྱེན་པ། འདིར་བསྟན་བསྟན་བྱའི་གཙོ་
བོར་གྱུར་པའི་གཉེན་ཕྱོགས་ཤེས་རྣམ་གྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་
ཆད་མེད་ལམ་ཆོས་ཅན། རང་ཡུལ་གྱི་རྣམ་པ་ཤར་བར་ཐལ། འདིར་བསྟན་གཉེན་ཕྱོགས་
ཤེས་རྣམ་ཡིན་པའི་ཕྱིར། ཁྱབ་པ་ཁས། འདོད་ན། དེའི་ཡུལ་ཆོས་ཅན། ཁྱོད་དེའི་དངོས་
ཡུལ་ཡིན་པར་ཐལ། དེ་ལ་ཁྱོད་ཀྱི་རྣམ་པ་ཤར་པའི་ཕྱིར། འདོད་ན། དེ་ཆོས་ཅན། དོན་
དམ་བདེན་པ་ཡིན་པར་ཐལ་ལོ། གཞན་ཡང་། ཉན་ཐོས་དགྲ་བཅོམ་པའི་རྟོགས་པ་སྔོན་དུ་
སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། མཁྱེན་གསུམ་གང་རུང་མ་ཡིན་པའི་
ཕྱིར༑ ཁྱབ་སྟེ། སྐབས་འདིར་དངོས་སུ་བསྟན་པའི་ཤེས་རྣམ་ལ་དེ་གསུམ་དུ་གྲངས་ངེས་
པའི་ཕྱིར་ཏེ། ཀུན་མཁྱེན་ཉིད་ནི་རྣམ་གསུམ་ཕྱིར། །ཞེས་གསུངས་པའི་ཕྱིར། གཞན་ཡང༌།
རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཀུན་
མཁྱེན་ཉིད་ནི་རྣམ་གསུམ་ཕྱིར། ཞེས་པའི་གཞུང་འདིས་རྣམ་མཁྱེན་བསྟན་བྱའི་གཙོ་བོར་བྱས་
ནས་བསྟན་པའི་ཕྱིར་ཏེ། དེས་མཁྱེན་གསུམ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར།

235
སྐབས་བཞི་པའི་སྤྱི་དོན།
རྟགས་གྲུབ་སྟེ། མེད་པའི་རྣམ་པ་ནས་བཟུང་སྟེ། ཞེས་པ་ནས། སུམ་ཅུ་རྩ་དགུ་དག་ཏུ་
བཞེད༑ ཅེས་པའི་བར་གྱིས་མཁྱེན་གསུམ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར
གཞན་ཡང༌། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་
ཆོས་ཅན་༈ མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་
ཕྱིར༑ འདོད་ན། དེ་ཆོས་ཅན། དམན་ལམ་སྔོན་དུ་མ་སོང་བའི་མཁྱེན་པ་ཡིན་པར་ཐལ།
འདོད་པའི་ཕྱིར། ཁྱབ་སྟེ། མཚན་མེད་རབ་ཏུ་སྦྱིན་ལ་སོགས། །ཞེས་པའི་གཞུང་གི་
བསྟན་བྱའི་གཙོ་བོར་གྱུར་པའི་ཐར་པ་ཆ་མཐུན་ཡིན་ན། དང་པོ་ཉིད་ནས་ཐེག་ཆེན་དུ་རིགས་
ངེས་པའི་བྱང་སེམས་ཚོགས་ལམ་ཡིན་དགོས་པའི་ཕྱིར་ཏེ། རྣམ་པ་ཐམས་ཅད་རྟོགས་འདི་ལ༑
ཞེས་སོགས་གསུངས་པ་ལ་དགོས་པ་ཡོད་པའི་ཕྱིར། ཁ་ཅིག། མཁྱེན་གསུམ་གང་རུང་གི་
རྣམ་པ་ཤར་ནས་སྒོམ་པར་བྱེད་པའི་སེམས་དཔའི་རྣལ་འབྱོར་གཉེན་ཕྱོགས་ཤེས་རྣམ་གྱི་མཚན་
ཉིད་ཟེར་བ་མི་འཐད་དེ། རྣམ་མཁྱེན་དེ་གཉེན་ཕྱོགས་ཤེས་རྣམ་ཡིན་པའི་ཕྱིར་ཏེ། འཕགས་
རྒྱུད་ཀྱི་མཁྱེན་པ་ཡིན་པའི་ཕྱིར་༈ ཁ་ཅིག། དེ་སེམས་དཔའི་རྒྱུད་ཀྱི་གཉེན་ཕྱོགས་ཤེས་
རྣམ་གྱི་མཚན་ཉིད་ཟེར་བ་མི་འཐད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མ་
ངེས་པའི་ཕྱིར། ཁ་ཅིག། རྣམ་པ་ལ་དོན་རྣམ་དང་ཤེས་རྣམ་གཉིས་སུ་ཡོད་པའི་དོན་རྣམ་
བསྒོམ་བྱ་ཡིན། ཤེས་རྣམ་བསྒོམ་བྱ་མིན་ཞེས་ཟེར། ཁ་ཅིག། ཤེས་རྣམ་བསྒོམ་བྱ་ཡིན།
དོན་རྣམ་བསྒོམ་བྱ་མིན། ཞེས་ཟེར། འདི་འགོག་པ་ལ། རྣམ་བཤད་ལས། ཁ་ཅིག་དོན་
རྣམ་དང་ཤེས་རྣམ་གཉིས་སུ་ཕྱེ་ནས་བསྒོམ་བྱ་གང་ཡིན་མི་མཐུན་པ་སོ་སོར་འདོད་པ་ལ་ནི་
སྙིང་པོ་ཅུང་ཟད་ཀྱང་མེད་དེ། མི་རྟག་པ་རྟོགས་པའི་ཡེ་ཤེས་བསྒོམ་བྱར་འདོད་པ་དེས་ཀྱང་
མི་རྟག་པ་བསྒོམ་བྱར་ཁས་ལེན་དགོས་ལ། མི་རྟག་པ་བསྒོམ་བྱར་འདོད་པ་དེས་ཀྱང་དེ་
རྟོགས་ཀྱི་ཡེ་ཤེས་བསྒོམ་བྱར་ཁས་མི་ལེན་ན་གཞི་སྟོར་བར་འགྱུར་པའི་ཕྱིར་རོ། །ཞེས་
གསུངས༑ དོན་ནི། ལུགས་དང་པོ་མི་འཐད་དེ། མི་རྟག་པ་བསྒོམ་པའི་གང་ཟག་ཡིན་ན།
མི་རྟག་པ་རྟོགས་པའི་བློ་སྒོམ་པའི་གང་ཟག་ཡིན་དགོས་པའི་ཕྱིར་དང༌། སྙིང་རྗེ་ཆེན་པོ་ཡང་

236
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
བསྒོམ་བྱ་ཡིན་པའི་ཕྱིར། གཉིས་པ་ལ་ཡང་མི་འཐད་དེ། འདུས་བྱས་མི་རྟག་པར་རྟོགས་
པའི་བློ་སྒོམ་པའི་གང་ཟག་ཡིན་ན། འདུས་བྱས་མི་རྟག་པ་སྒོམ་པའི་གང་ཟག་ཡིན་དགོས་
པའི་ཕྱིར་དང༌། སྟོང་ཉིད་ཡང་བསྒོམ་བྱ་ཡིན་པའི་ཕྱིར་ཏེ། དེ་བྱང་འཕགས་ཀྱི་བསྒོམ་བྱའི་
གཙོ་བོ་ཡིན་པའི་ཕྱིར། ཁ་ཅིག། རྣམ་པ་ཡིན་ན་ཤེས་རྣམ་ཡིན་པས་ཁྱབ་ཅིང༌། དོན་རྣམ་
ཞེས་པ་ཤེས་བྱ་ལ་མི་སྲིད་ཅིང་གཞུང་ལུགས་ཆེན་མོ་རྣམས་སུ་ཡང་མ་གསུངས་པའི་ཕྱིར་ཞེས་
ཟེར༑ དེ་ལ་རོང་ཊི ཀ་པ་ན་རེ། དེ་ནི་མི་རིགས་ཏེ། ཡུལ་རྣམ་ཅན་ནི་ཐ་དད་པར། བློ་
ཡིས་རྟོགས་པ་ཐ་དད་ཕྱིར། །ཞེས་པས་དོན་རྣམ་བསྟན་པའི་ཕྱིར་དང༌། མདོ་ལས། རྣམ་
པ་གང་དག་དང་རྟགས་གང་དག་དང༌། ཞེས་རྣམ་པའི་སྒྲས་ཕྱི་རོལ་གྱི་དོན་བཟུང་བ་ཡིན་
པའི་ཕྱིར། འོན་ཀྱང་འདིར་བསྟན་པ་ནི་ཤེས་རྣམ་ཁོ་ན་དང་མི་མཐུན་ཕྱོགས་ཀྱི་གཉེན་པོར་
གསུངས་པའི་ཕྱིར་དང༌། མ་མཆིས་པའི་ཕ་རོལ་ཏུ་ཕྱིན་པ་དང༌། མི་གཡོ་བའི་ཕ་རོལ་ཏུ་
ཕྱིན་པ་དང༌། ཞེས་ཕ་རོལ་ཏུ་ཕྱིན་པའི་སྒྲས་གསུངས་པ་དང་བསྟན་བཅོས་ལས་ཀྱང་མདོར་
བསྟན་དུ་ཡེ་ཤེས་ཀྱི་བྱེ་བྲག་ཏུ་གསུངས་ཤིང་རྒྱས་བཤད་ཀྱིས་དེ་ཉིད་རྒྱས་པར་བསྟན་པའི་ཕྱིར།
ཞེས་ཟེར། ལུགས་སྔ་མ་མི་འཐད་དེ། ཉེར་ལེན་གྱི་ཕུང་པོ་མི་རྟག་པ་རྣམ་པ་ཡིན་པའི་ཕྱིར་
ཏེ༑ མེད་པའི་རྣམ་པ་ནས་བཟུང་སྟེ། །ཞེས་གསུངས་པའི་ཕྱིར། གཉིས་པ་ཡང་མི་འཐད་དེ།
སྐབས་འདིར་དོན་རྣམ་བརྒྱ་བདུན་ཅུ་རྩ་གསུམ་བསྟན་པའི་ཕྱིར་ཏེ། བསྟན་བཅོས་མངོན་
རྟོགས་རྒྱན་གྱིས་དེ་བསྟན་པའི་ཕྱིར། རང་ལུགས་ཀྱི་མཚན་ཉིད་སོགས་སྦྱོར་བ་ལས་ཤེས་
པར་བྱའོ། །དེས་ན་རྣམ་པའི་ངོས་འཛིན། མདོ་ལས་གསུངས་ཚུལ། བསྟན་བཅོས་སུ་
བསྡུས་ཚུལ། ཇི་ལྟར་སྒོམ་ཚུལ་ལོ། །དང་པོ་ནི། འདིར་བསྟན་བསྒོམ་བྱའི་རྣམ་པ་ལ་
གཉིས་སུ་ཡོད་དེ། དེ་ལ་རྟོགས་བྱ་བདེན་བཞི་དང་རྟོགས་པ་པོ་མཁྱེན་གསུམ་ལ་ཡོད་པའི་
ཆོས་གྱི་ཁྱད་པར་གྱིས་དོན་རྣམ་དང་ཤེས་རྣམ་གཉིས་སུ་ཡོད་པའི་ཕྱིར་ཏེ། གསེར་ཕྲེང་དང༌།
ཚིག་གསལ་ལས། རྣམ་པ་ནི་བྱེ་བྲག་སྟེ་སངས་རྒྱས་ཀྱི་ས་ལ་སོགས་པ་ལ་ཆོས་ཀྱི་བྱེ་བྲག་ཇི་
སྙེད་གཅིག་ཡོད་པ་སྟོན་པའོ། །ཞེས་པ་ལྟར་ཀུན་ནས་ཉོན་མོངས་དང་རྣམ་བྱང་གི་ཆོས་ཀྱི་

237
སྐབས་བཞི་པའི་སྤྱི་དོན།
ཁྱད་པར་རམ་གསལ་བའི་དབྱེ་བ་རྣམས་སོ། །ཞེས་གསུངས་པའི་ཕྱིར། གཉིས་པ་ནི།
མདོ་ལས། ཤེར་ཕྱིན་འདི་ནི་མ་མཆིས་པའི་ཕ་རོལ་ཏུ་ཕྱིན་པའོ། །ཞེས་པ་ནས། རབ་
འབྱོར་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་འཚང་རྒྱ་བ་ཉིད་ཀྱི་ཕྱིར་རོ། །ཞེས་
པའི་བར་དུ། རབ་འབྱོར་གྱིས་ཤེར་ཕྱིན་འདི་ནི་འདི་དང་འདིའི་ཕ་རོལ་ཏུ་ཕྱིན་པའོ། །ཞེས་
དམ་བཅའ་རྣམས་བཞག་ཅིང་བཅོམ་ལྡན་འདས་ཀྱིས་དེའི་འཐད་པ་བཀའ་སྩལ་ཏོ། །དེ་ཡང་
རྣམ་པ་ཉེར་བདུན་དང་སོ་དྲུག་ལ་དམ་བཅའ་དང་འཐད་པའི་མདོ་དེ་དག་དང་གྲངས་མཉམ་པ་
ཡོད་ལ། རྣམ་མཁྱེན་གྱི་རྣམ་པ་སོ་བདུན་ལ་སྡེ་ཚན་བདུན་པོ་རེ་རེ་ལ་རེ་རེ་སྟེ་མདོ་ཚན་བདུན་
དང༌། སོ་བཞི་ལ། རྣམ་ཐར་བརྒྱད་ལ་གཅིག། སྙོམས་འཇུག་དགུ་ལ་གཅིག། སྤོང་ལམ་
ལ་གཅིག། གཞན་བཅུ་གསུམ་ལ་རེ་རེ་སྟེ་བཅུ་དྲུག་དང༌། སོ་དགུ་ལ་ཐ་མ་གསུམ་ལ་རེ་རེ།
གཞན་སྡེ་ཚན་བཞི་ལ་རེ་རེ་སྟེ་མདོ་ཚན་བདུན་ཡོད་དེ་ལ་རབ་འབྱོར་གྱིས་ཤེས་རྣམ་དང༌།
དེ་བཞིན་གཤེགས་པས་དོན་རྣམ་བསྟན་པར་ཁ་ཅིག་གིས་འདོད་ཀྱང༌། དེ་གཉིས་ཀས་དོན་
རྣམ་དང༌། ཤེས་རྣམ་ཅི་རིགས་པར་གསུངས་ཏེ། དཔེར་ན་མ་མཆིས་པས་དོན་རྣམ་དང་དེའི་
ཕར་ཕྱིན་གྱིས་ཤེས་རྣམ་སྒྲས་ཟིན་ལ་བསྟན་ལ། ནམ་མཁའ་མེད་པའི་ཕྱིར་ཞེས་པས་དངོས་
སུ་རྟག་པ་མེད་པའི་དོན་རྣམ་དང༌། ཤུགས་ལ་དེ་མེད་པར་རྟོགས་པའི་ཤེས་རྣམ་བསྟན་པ་
བཞིན་ཡིན་པའི་ཕྱིར། གསུམ་པ་ནི། མངོན་རྟོགས་རྒྱན་ལས་རྗེ་བཙུན་གྱིས། མེད་པའི་
རྣམ་པ་ནས་བཟུང་སྟེ། །ཞེས་སོགས་ཀྱིས་འདི་ནས་འདིའི་བར་གྱིས་གཞི་ཤེས་དང་རྣམ་
མཁྱེན་གྱི་རྣམ་པ་བསྟན་ནོ་ཞེས་ས་གཅོད་མཛད་ལ། ལམ་ཤེས་ཀྱི་རྣམ་པ་ལ་ས་གཅོད་དངོས་
སུ་མ་མཛད་པའི་རྒྱུ་མཚན་ཡོད་དེ། གཞི་ཤེས་དང་རྣམ་མཁྱེན་ལ་ཐོག་མཐའ་བཟུང་བས་དེའི་
བར་གྱི་དེ་ལམ་ཤེས་ཀྱི་རྣམ་པ་ཡིན་ནོ་ཞེས་གོ་སླ་བ་ལ་དགོངས་ནས་དངོས་སུ་མ་མཛད་པའི་
ཕྱིར༑ ལམ་ཤེས་ཀྱི་རྣམ་པ་ལ་ས་གཅོད་དོན་གྱི་ཐོབ་པ་ཡིན་ཏེ། འདོད་ཆགས་བྲལ་བ་ནས་
བཟུང་སྟེ། །དངོས་མེད་ངོ་བོ་ཉིད་ཀྱི་བར། །ཞེས་པ་དོན་འཐོབ་ལས་འབྱུང་བའི་ཕྱིར། བཞི་
པ་ནི། འོ་ནཤེས་རྣམ་དང་དོན་རྣམ་འདི་དག་ལས་བསྒོམ་པར་བྱ་བ་གང་ཞེ་ན། ཤེས་རྣམ་

238
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བརྒྱ་བདུན་ཅུ་རྩ་གསུམ་གྱིས་དོན་རྣམ་བརྒྱ་དོན་གསུམ་ལ་སྒྲོ་འདོགས་བཅད་ནས་བསྒོམ་པར་
བྱ་བ་ཡིན་པས། དོན་རྣམ་དང་ཤེས་རྣམ་གཉིས་ཀ་བསྒོམ་པར་བྱ་བ་ཡིན་ཏེ། དཔེར་ན་
འདུས་བྱས་མི་རྟག་པར་སྒོམ་པ་ན་དེ་རྟོགས་པའི་བློ་སྒོམ་པ་བཞིན་ཡིན་པའི་ཕྱིར། འོན་ཀྱང་
འདིར་བསྒོམ་བྱའི་གཙོ་བོ་ཤེས་རྣམ་རྣེད་པ་གསེར་ཕྲེང་ལས་བཤད་དེ། དེ་ཉིད་ལས།
འོན་ཀྱང་གཞུང་ནས་སྦྱོར་བས་རྣམ་པ་སྒོམ་པར་གསུངས་པའི་དགོངས་པ་ནི་གཙོ་བོར་ཤེས་
པའི་རྣམ་པ་ཉིད་སྒོམ་པར་སྣང་སྟེ། ཞེས་དང༌། དེ་ལྟར་ན་བདག་མེད་པ་དང་སྙིང་རྗེ་སྒོམ་
ཞེས་པ་ལྟར་ཡུལ་སྒོམ་པ་དང༌། ཡུལ་ཅན་དེའི་བདག་ཉིད་དུ་བློ་སྒོམ་པར་བྱེད་པ་གཉིས་ལས་
འདིར་ཕྱི་མ་གཙོ་བོར་བཟུང་ངོ། །ཞེས་གསུངས་པའི་ཕྱིར། ༈ །གཉིས་པ་རྣམ་པ་རྒྱས་པར་
བཤད་པ་ལ། མཚམས་སྦྱར་བ་དང༌། དོན་བཤད་པ་གཉིས་ལས། དང་པོ་ནི། མཁྱེན་
གསུམ་གྱི་རྣམ་པ་རྣམས་སོ་སོར་མ་ཕྱེ་བར་སྤྱིར་བསྟན་ནས་ད་ནི་སོ་སོར་ཕྱེ་ནས་ཁྱད་པར་དུ་
འཆད་དོ་ཞེས་བཤད་པ་ལ། རྣམ་པ་རྣམས་སྤྱིར་བསྟན་ནས། ད་ནི་ཁྱད་པར་དུ། ཞེས་
གསུངས༑
༼ གཞི་ཤེས་ཀྱི་རྣམ་པ་རྒྱས་པར་བཤད་པ།༽
གཉིས་པ་ལ། གཞི་ཤེས་ཀྱི་རྣམ་པ་རྒྱས་པར་བཤད་པ་དང༌། ལམ་ཤེས་ཀྱི་རྣམ་པ་རྒྱས་པར་
བཤད་པ་དང༌། རྣམ་མཁྱེན་གྱི་རྣམ་པ་རྒྱས་པར་བཤད་པ་དང་གསུམ་ལས། དང་པོ་ལ།
མཚམས་སྦྱར་བ་དང༌། མདོར་བསྟན། རྒྱས་བཤད། དོན་བསྡུ་བའོ། །དང་པོ་ནི།
མཁྱེན་གསུམ་གྱི་རྣམ་པ་བསྟན་པ་དེ་ལ་རེ་ཞིག་དང་པོར་གཞི་ཤེས་ཀྱི་རྣམ་པ་འཆད། ཅེས་
སྟོན་པ་ལ། དེ་ལ་ཐམས་ཅད་ཤེས་པ་ཉིད་ཀྱི་དབང་དུ་བྱས་ནས་ཞེས་གསུངས། འདི་ཕྱི་
འགྲེལ་ན་ཡོད་ཀྱང་མཚམས་སྦྱར་ལ་བླང་སྟེ། ཉི་སྣང་དུ་འདི་འདིའི་མཚམས་སྦྱར་དུ་མཛད་
ཅིང༌། དེ་ཉིད་སློབ་དཔོན་གྱིས་ཀྱང་བཀོད་པ་དང༌། རྒྱན་སྣང་དུ་ཡང་མཚམས་སྦྱོར་དུ་མཛད་
པའི་ཕྱིར། ཞེས་གསེར་ཕྲེང་ལས་གསུངས་སོ། །གཉིས་པ་ལ། སྔར་བཤད་པའི་མདོ་ཚན་

239
སྐབས་བཞི་པའི་སྤྱི་དོན།
དང་པོ་དེའི་དོན་བཤད་པའི་སྒོ་ནས་གཞི་ཤེས་ཀྱི་རྣམ་པ་ཉེར་བདུན་འཆད་པ་ལ། མེད་པའི་
རྣམ་པ་ནས་བཟུང་སྟེ། །ཞེས་སོགས་གསུངས། གསུམ་པ་ལ། བདེན་པ་དང་པོ་གསུམ་
དང་༑ ལམ་བདེན་གྱི་རྣམ་པའོ། །དང་པོ་ལ། མདོ་ལས། མེད་པའི་རྣམ་པ་ནས་སྐྱེ་བ་
མེད་པའི་རྣམ་པའི་བར་རྣམ་པ་བཅུ་གཉིས་པོ་དེ་སྟོན་པ་ལ། མེད་པ་དང༌། མི་སྐྱེ་བ་དང༌།
དབེན་པ་དང༌། མི་རྫི་བ་དང༌། གནས་མེད་པ་དང༌། ནམ་མཁའ་དང༌། བརྗོད་དུ་མེད་པ་
དང་༑ མིང་མེད་པ་དང༌། འགྲོ་བ་མེད་པ་དང༌། མི་འཕྲོགས་པ་དང༌། མི་ཟད་པ་དང༌།
སྐྱེ་བ་མེད་པའི་རྣམ་པ་སྟེ་བཅུ་གཉིས་ནི་གོ་རིམ་བཞིན་དུ་སྡུག་བསྔལ་ལ་སོགས་པའི་བདེན་པ་
གསུམ་གྱི་མི་རྟག་པ་ལ་སོགས་པའི་མཚན་ཉིད་དག་ཡིན་ནོ། །ཞེས་གསུངས། གཉིས་པ་ལ།
རྟེན་ལམ་གྱི་རབ་དབྱེ་དང༌། བརྟེན་པ་རྣམ་པའི་རབ་དབྱེ གྲངས་ཀྱི་སྒོ་ནས་དོན་བསྡུ་བ་དང་
གསུམ་ལས། དང་པོ་ནི། ཉོན་མོངས་པའི་སྒྲིབ་པའི་གཉེན་པོ་ཉིད་དུ་ཟག་པ་མེད་པའི་ལམ་
གཅིག་དང༌། ཐམས་ཅད་ཤེས་པ་ཉིད་ཀྱིས་རང་སངས་རྒྱས་རྣམས་ཀྱང་བསྡུས་པས་དེའི་ཕྱིར་
དེ་དག་གི་ཤེས་བྱའི་སྒྲིབ་པའི་གཉེན་པོ་ཉིད་དུ་སྒོམ་པའི་ལམ་ཟག་པ་དང་བཅས་པ་དང༌།
ཟག་པ་མེད་པ་གཉིས་ཡིན་པས་ལམ་རྣམ་པ་གསུམ་མོ། །ཞེས་གསུངས།
༼ བརྟེན་པ་རྣམ་པའི་རབ་དབྱེ། ༽
གཉིས་པ་ལ། བཞིར་དབྱེ་བ། ལྔར་དབྱེ་བ། དྲུག་ཏུ་དབྱེ་བ་དང་གསུམ་ལས། དང་པོ་ནི།
ལམ་གསུམ་པོ་དེའི་ནང་ནས་དང་པོ་ཟག་མེད་ལ་ཡོད་པའི་རྣམ་པ་བཞི་པོ་དེ་སྟོན་པ་ལ། དེ་ལ་
དང་པོ་ལ་བྱེད་པ་པོ་མེད་པ་དང༌། ཤེས་པ་པོ་མེད་པ་དང༌། འཕོ་བ་མེད་པ་དང༌། འདུལ་
བ་མེད་པའི་རྣམ་པ་སྟེ། བཞི་ནི་གོ་རིམ་བཞིན་དུ་ལམ་ལ་སོགས་པའི་མཚན་ཉིད་དག་ཡིན་ནོ།།
ཞེས་གསུངས། གཉིས་པ་ལམ་གཉིས་པ་ཟག་བཅས་ལ་ཡོད་པའི་རྣམ་པ་ལྔ་བོ་སྟོན་པ་ལ།
གཉིས་པ་ལ་རྨི་ལམ་དང༌། སྒྲ་བརྙན་དང༌། མིག་ཡོར་དང༌། སྨིག་རྒྱུ་དང༌། སྒྱུ་མའི་
རྣམ་པ་སྟེ་ལྔ་ནི་གོ་རིམ་བཞིན་དུ། ངོ་བོ་ཉིད་མེད་པ་དང༌། མ་སྐྱེས་པ་དང༌། མ་འགགས་

240
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
པ་དང༌། གཟོད་མ་ནས་ཞི་བ་དང༌། རང་བཞིན་གྱིས་མྱ་ངན་ལས་འདས་པའི་མཚན་ཉིད་
སྤྱིར་ཤེས་བྱའི་སྒྲིབ་པའི་གཉེན་པོར་གྱུར་པ་དག་ཡིན་ནོ། །ཞེས་གསུངས། གསུམ་པ་ནི།
ལམ་གསུམ་པ་ཟག་མེད་ལ་ཡོད་པའི་རྣམ་པ་དྲུག་པོ་འཆད་པ་ལ། གསུམ་པ་ལ་ཀུན་ནས་ཉོན་
མོངས་པ་མེད་པ་དང༌། རྣམ་པར་བྱང་བ་མེད་པ་དང༌། གོས་པ་མེད་པ་དང༌། སྤྲོས་པ་མེད་
པ་དང༌། རློམ་པ་མེད་པ་དང༌། མི་གཡོ་བའི་རྣམ་པ་སྟེ་དྲུག་ནི་གོ་རིམ་བཞིན་དུ་ཤེས་བྱའི་
སྒྲིབ་པ་ཀུན་ནས་ཉོན་མོངས་པ་དང༌། རྣམ་པར་བྱང་བ་དང༌། ཉོན་མོངས་པའི་བག་ཆགས་
དང་༑ གཟུགས་ལ་སོགས་པའི་སྤྲོས་པ་དང་། རང་གི་རྟོགས་པ་དང༌། ཡོངས་སུ་ཉམས་
པར་རྣམ་པར་རྟོགས་པ་རྣམས་ཀྱི་སོ་སོར་ངེས་པའི་གཉེན་པོར་གྱུར་པ་དག་ཡིན་ནོ། །ཞེས་
གསུངས༑ གསུམ་པ་ལ་གྲངས་ཀྱི་སྒོ་ནས་དོན་བསྡུ་བ་ལ། དེ་ལྟར་ན་ལམ་གྱི་བདེན་པ་ལ་
རྣམ་པ་བཅོ་ལྔ་སྟེ། ཞེས་གསུངས། བཞི་པ་དོན་བསྡུ་བ་ལ། སྤྱིར་ན་ཐམས་ཅད་ཤེས་པ་
ཉིད་ཀྱི་རྣམ་པ་ཉི་ཤུ་རྩ་བདུན་ཡིན་ནོ། །ཞེས་གསུངས།
༼ གཞུང་དོན་ལ་གཞི་ཤེས་ཀྱི་རྣམ་པ་ཉེར་བདུན་བཤད་པ། ༽
གཞུང་དོན་ནི། གཞི་ཤེས་ཀྱི་རྣམ་པ་དེ་ལ་ཉེར་བདུན་ཡོད་དེ། བདེན་པ་དང་པོ་གསུམ་ལ་
བརྟེན་པའི་གཞི་ཤེས་ཀྱི་རྣམ་པ་བཅུ་གཉིས། ལམ་བདེན་ལ་བརྟེན་པའི་གཞི་ཤེས་ཀྱི་རྣམ་པ་
བཅོ་ལྔ་རྣམས་སུ་ཡོད་པའི་ཕྱིར། དེས་ན་གཞི་ཤེས་ཀྱི་རྣམ་པ་སྒོམ་པར་བྱེད་པའི་ཤེས་རབ་
ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་གཞི་ཤེས་ཀྱི་དམིགས་པའི་
ཆོས་ལ་ལོགས་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད། གཞི་ཤེས་
ཀྱི་བསྒོམ་བྱའི་རྣམ་པར་གྱུར་པའི་འཕགས་རྒྱད་ཀྱི་མཁྱེན་པ་གང་ཞིག། ཐེག་དམན་གྱི་རྟོགས་
རིགས་སུ་གནས་པ། གཞི་ཤེས་ཀྱི་ཤེས་རྣམ་གྱི་མཚན་ཉིད། དབྱེ་ན་བདེན་པ་གསུམ་ལ་སོ་
སོར་བཞི་བཞི། ལམ་བདེན་ལ་བརྟེན་པའི་རྣམ་པ་བཅོ་ལྔ་སྟེ་ཉེར་བདུན་དུ་ཡོད། དང་པོ་གྲུབ་
སྟེ། སྡུག་བདེན་གྱི་རྣམ་པ་མི་རྟག་སྡུག་བསྔལ་སྟོང་བདག་མེད་བཞི་རྟོགས་པའི་རྣམ་པ་བཞི།

241
སྐབས་བཞི་པའི་སྤྱི་དོན
ཀུན་འབྱུང་བདེན་པའི་རྣམ་པ་རྒྱུ་ཀུན་འབྱུང་རབ་སྐྱེ་རྐྱེན་བཞི་རྟོགས་པའི་རྣམ་པ་བཞི། འགོག་
བདེན་གྱི་རྣམ་པ། འགོག་པ། ཞི་བ། གྱ་ནོམ་པ། ངེས་པར་འབྱུང་བ་བཞི་རྟོགས་པའི་
རྣམ་པ་བཞི་རྣམས་སུ་ཡོད་པའི་ཕྱིར། ཕྱི་མ་བཅོ་ལྔ་འོག་ཏུ་འཆད། ཁ་ཅིག། གཞི་ཤེས་ཀྱི་
དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་
སེམས་དཔའི་རྣལ་འབྱོར། གཞི་ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། ཐེག་ཆེན་གྱི་
ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། གཞི་ཤེས་ཀྱི་རྣམ་པ་
སྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར། འདོད་ན།
དེ་ཆོས་ཅན། གཞི་ཤེས་སུ་ཐལ་ལོ། །ཁ་ཅིག། དེ་འདྲའི་གཞི་ཤེས་ཀྱི་འཛིན་སྟངས་སུ་
དམིགས་པ། དེའི་རྣམ་པའི་མཚན་ཉིད་ཟེར་ན། གཞི་ཤེས་འཛིན་པའི་རྟོག་པ་ཆོས་ཅན།
གཞི་ཤེས་ཀྱི་འཛིན་སྟངས་སུ་ཐལ། གཞི་ཤེས་ཀྱི་རྣམ་པ་ཡིན་པའི་ཕྱིར། འདོད་ན དེ་
ཆོས་ཅན། གཞི་ཤེས་སུ་ཐལ་ལོ། །འདོད་མི་ནུས་ཏེ། དེ་རྒྱུད་ལྡན་གྱི་ལམ་མ་ཞུགས་ཀྱི་
གང་ཟག་ཡོད་བའི་ཕྱིར། ཁ་ཅིག། དམན་པའི་རིགས་ཅན་རྗེས་སུ་གཟུང་བའི་ཕྱིར་དུ་གཙོ་
བོར་བསྒོམ་པར་བྱ་བའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་ཤེས་རྣམ་གྱི་མཚན་ཉིད་
ཟེར་ན། བྱང་འཕགས་ཀྱི་རྒྱུད་ཀྱི་དམན་པའི་རིགས་ཅན་སྡུག་བསྔལ་དང་འབྲལ་བར་འདོད་
པའི་སྙིང་རྗེ་ཆེན་པོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེ་དང་
གཅིག་ཡིན་པའི་ཕྱིར། ཁ་ཅིག། ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་
ཀྱི་མཁྱེན་པ་དེ། སྐབས་འདིར་བསྟན་གྱི་གཞི་ཤེས་ཀྱི་ཤེས་རྣམ་གྱི་མཚན་ཉིད་ཟེར་བ་མི་
འཐད་དེ། སྐབས་འདིར་བསྟན་གྱི་དེ་ལ་བྱང་སེམས་འཕགས་པའི་རྒྱུད་ཀྱི་དེ་དང༌། ཐེག་
དམན་འཕགས་པའི་རྒྱུད་ཀྱི་དེ་གཉིས་སུ་གྲངས་ངེས་པའི་ཕྱིར་ཏེ། དེ་ལ་ཐམས་ཅད་མཁྱེན་པ་
ཉིད་གསུམ་གྱི་རྣམ་པ་ནི་ཉན་ཐོས་དང་བྱང་ཆུབ་སེམས་དཔའི་བྱེ་བྲག་གིས་གོ་རིམ་བཞིན་དུ་
ཟག་པ་མེད་པ་དང་ཟག་པ་པ་དག་ཀྱང་ཡིན་ནོ། །ཞེས་གསུངས་པའི་ཕྱིར། ཉོན་
མོངས་པའི་སྒྲིབ་པའི་གཉེན་པོ་ཉིད་དུ་ཞེས་སོགས་གསུངས་ཡོད་པའི་དོན་ནི་གཞི་ཤེས་ཀྱི་ལམ་

242
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བདེན་གྱི་རྣམ་པ་ལ་གསུམ་དུ་ཡོད་དེ། ཉོན་སྒྲིབ་ཀྱི་གཉེན་པོའི་རིགས་སུ་གནས་པའི་ཟག་
མེད་མཐོང་ལམ་གཅིག །གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོའི་རིགས་སུ་
གནས་པའི་སྒོམ་ལམ་ཟག་བཅས་གཅིག །དེའི་གཉེན་པོའི་རིགས་སུ་གནས་པའི་མཐོང་ལམ་
ཟག་མེད་གཅིག་སྟེ་གསུམ་དུ་ཡོད་པའི་ཕྱིར། དང་པོ་དེ་ལ་བཞིར་ཡོད་དེ། དེ་ལ་ལམ་བདེན་
གྱི་རྣམ་པའི་ལམ་རིགས་པ་སྒྲུབ་པ་ངེས་འབྱིན་བཞི་རྟོགས་པའི་རྣམ་པ་བཞི་ཡོད་པའི་ཕྱིར།
གཉིས་པ་དེ་ལ་ལྔ་ཡོད་དེ། གཟུང་བ་རྨི་ལམ་ལྟ་བུ་དང༌། སྒྲ་བརྙན་ལྟ་བུ་དང༌། མིག་ཡོར་
ལྟ་བུ་དང༌། སྨིག་རྒྱུ་ལྟ་བུ་དང༌། སྒྱུ་མ་ལྟ་བུར། རིམས་པ་བཞིན་བདེན་པའི་ངོ་བོ་ཉིད་
མེད་པ་དང༌། དོན་དམ་པར་མ་སྐྱེས་པ་དང་། མ་འགགས་པ་དང༌། གཟོད་མ་ནས་སྤྲོས་པ་
ཉེ་བར་ཞི་བ་དང༌། རང་བཞིན་གྱིས་ཡོངས་སུ་མྱ་ངན་ལས་འདས་པ་སྟེ་དག་པར་རྟོགས་པའི་
རྣམ་པ་ལྔ་ཡོད་པའི་ཕྱིར། གསུམ་པ་དེ་ལ་དྲུག་ཏུ་ཡོད་དེ། ཕྱིའི་གཟུང་བ་དོར་བྱ་ཀུན་ནས་
ཉོན་མོངས་པའི་དངོས་པོ་མེད་པ་དང༌། དེ་བླང་བྱ་རྣམ་པར་བྱང་བའི་དངོས་པོ་མེད་པ་དང༌།
དེའི་རང་བཞིན་གོས་པ་མེད་པ་འོད་གསལ་བ་དང༌། དེ་གཟུགས་སྒྲ་ལ་སོགས་པའི་རབ་ཏུ་
དབྱེ་བའི་སྤྲོས་པ་མེད་པ་དང༌། དེ་དོན་དམ་པར་སྟོང་པར་རྟོགས་པ་ལ་རློམ་པར་བྱར་མེད་པ་
ཉིད་དང༌། དེ་བདེན་པས་སྟོང་པའི་སྟོང་ཉིད་མི་གཡོ་བ་སྟེ་སྲིད་པ་ཇི་སྲིད་ཀྱི་བར་དུ་གནས་
པར་རྟོགས་པའི་རྣམ་པ་དྲུག་ཏུ་ཡོད་པའི་ཕྱིར། སྐབས་འདིར་གཟུགས་ཕྱི་རོལ་དོན་དུ་འཛིན་
པའི་རྟོག་པའི་གཉེན་པོ་འཆད་པ་སྐབས་སུ་མ་བབས་པའི་སྐྱོན་མེད་དེ། གཞི་ཤེས་ཀྱིས་རང་
རྒྱལ་འཕགས་པའི་མངོན་རྟོགས་བསྡུས་པའི་ཕྱིར། དེས་ན། ཉོན་སྒྲིབ་དང་ཤེས་སྒྲིབ་གང་
རུང་གང་ཞིག་གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ།
ཉོན་སྒྲིབ་ཀྱི་མཚན་ཉིད། དབྱེ་ན། རྩ་ཉོན་དྲུག །ཉེ་ཉོན་ཉི་ཤུ་རྣམས་སུ་ཡོད། དེ་གང་
ཞིག༑ གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་
གནས་པ། ཤེས་སྒྲིབ་ཀྱི་མཚན་ཉིད། དབྱེ་ན། ཕྲ་རགས་གཉིས་སུ་ཡོད་དེ། བདེན་འཛིན་
དང༌། གཟུགས་ཕྱི་རོལ་དོན་འཛིན་གྱི་རྟོག་པ་གཉིས་སུ་ཡོད་པའི་ཕྱིར། ཁོ་ན་རེ། སྤྱིར་

243
71 སྐབས་བཞི་པའི་སྤྱི་དོན
ཤེས་བྱའི་སྒྲིབ་པའི་གཉེན་པོ། །ཞེས་པའི་སྐབས་ནས་བསྟན་པའི་ཤེས་སྒྲིབ་ཡིན་ན། ཤེས་
སྒྲིབ་ཡིན་དགོས་པར་ཐལ། གཟུགས་ཕྱི་རོལ་དོན་འཛིན་གྱི་རྟོག་པ་དེ་ཤེས་སྒྲིབ་ཡིན་པའི་
ཕྱིར༑ འདོད་ན། རང་བཞིན་གྱིས་ཡོངས་སུ་མྱ་ངན་ལས་འདས་པ། ཞེས་པའི་སྐབས་ནས་
བསྟན་པའི་རང་བཞིན་གྱི་མྱང་འདས་ཡིན་ན། རང་བཞིན་གྱི་མྱང་འདས་ཡིན་དགོས་པར་
ཐལ༑ འདོད་པའི་ཕྱིར་ན་མ་ཁྱབ་སྟེ། འགྲོ་ལ་ཆགས་པས་ཀུན་ཆགས་མཛད། །ཅེས་པའི་
སྐབས་ནས་བསྟན་པའི་ཆགས་པ་ཡིན་ན། ཆགས་པ་ཡིན་དགོས་པར་ཐལ། བསྟན་བཅོས་
ཆེན་པོའི་རྣམ་བཤད་མཛད། །ཅེས་པའི་སྐབས་ནས་བསྟན་པའི་བསྟན་བཅོས་ཡིན་ན། བསྟན་
བཅོས་ཡིན་དགོས་པའི་ཕྱིར། ཁྱབ་པ་འགྲིག །ཁ་ཅིག །ཁགཞི་ཤེས་ཀྱི་ལམ་བདེན་གྱི་རྣམ་
པ་ལ་དུ་མ་ཡོད་དེ། དེ་ལ་ཉོན་སྒྲིབ་ཀྱི་དངོས་གཉེན་དུ་གྱུར་པའི་ཟག་མེད་མཐོང་ལམ་གཅིག།
ཤེས་སྒྲིབ་གཟུང་རྟོག་གི་དངོས་གཉེན་དུ་གྱུར་པའི་སྒོམ་ལམ་ཟག་བཅས་གཅིག །དེར་གྱུར་
པའི་མཐོང་ལམ་ཟག་མེད་གཅིག་ཡོད་པའི་ཕྱིར་ཟེར་བ་མི་འཐད་དེ། ཉོན་སྒྲིབ་ཀྱི་དངོས་གཉེན་
ཡིན་ན། སྒོམ་ལམ་བར་ཆད་མེད་ལམ་ཡིན་དགོས། ཤེས་སྒྲིབ་གཟུང་རྟོག་གི་དངོས་གཉེན་
ཡིན་ན། སྒོམ་ལམ་ཟག་མེད་ཡིན་དགོས་པའི་ཕྱིར། ཁོ་ན་རེ། སྟོང་ཉིད་ལ་རྩེ་གཅིག་ཏུ་
མཉམ་པར་བཞག་པའི་ཐེག་ཆེན་གྱི་སྦྱོར་ལམ་ཆོས་ཅན། སྒོམ་ལམ་བར་ཆད་མེད་ལམ་ཡིན་
པར་ཐལ། ཤེས་སྒྲིབ་གཟུང་རྟོག་གི་དངོས་གཉེན་ཡིན་པའི་ཕྱིར་ཏེ། བདེན་འཛིན་གྱི་དངོས་
གཉེན་ཡིན་པའི་ཕྱིར། དེ་ལ་དངོས་སུ་གནོད་བྱེད་གང་ཞིག །དེའི་གཉེན་པོ་ཡིན་པའི་ཕྱིར་
ཟེར་ན་མ་ཁྱབ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། བདེན་འཛིན་གྱི་
དངོས་གཉེན་བར་ཆད་མེད་ལམ་ཡིན་པར་ཐལ། དེའི་དངོས་གཉེན་གང་ཞིག ། བར་ཆད་
མེད་ལམ་ཡིན་པའི་ཕྱིར། དང་པོ་གྲུབ་སྟེ། དེ་ལ་དངོས་སུ་གནོད་བྱེད་གང་ཞིག །དེའི་
གཉེན་པོ་ཡིན་པའི་ཕྱིར། ཁྱབ་པ་ཁས། གཞན་ཡང༌། ཉོན་སྒྲིབ་ཀྱི་དངོས་གཉེན་ཡིན་ན།
གཞི་ཤེས་ཡིན་དགོས་པར་ཐལ། སྦྱོར་བ་འཐད་པའི་ཕྱིར། འདོད་ན། དམན་ལམ་སྔོན་དུ་
མ་སོང་བའི་རྒྱན་མཐའི་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། ཁོ་ན་རེ།

244
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
དེ་ཆོས་ཅན། གང་ཟག་གི་བདག་འཛིན་དང་དམིགས་པ་གཅིག་ལ་དམིགས་ནས་འཛིན་སྟངས་
དངོས་འགལ་དུ་ཞུགས་པའི་བློ་ཡིན་པར་ཐལ། དེའི་དངོས་གཉེན་ཡིན་པའི་ཕྱིར་ཟེར་ན་མ་
ཁྱབ་སྟེ། འདོད་ན། གང་ཟག་གི་བདག་མེད་ཀྱི་རྣམ་པ་ཅན་གྱི་བློ་ཡིན་པར་ཐལ། འདོད་
པའི་ཕྱིར་ན། གང་ཟག་མི་རྟག་པ་མ་ཡིན་པར་འཛིན་པའི་རྟོག་པའི་དངོས་གཉེན་བར་ཆད་
མེད་ལམ་ཆོས་ཅན། དེ་དང་དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་
དུ་ཞུགས་པར་ཐལ། དེའི་དངོས་གཉེན་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ
དེ་ཡོད་པའི་ཕྱིར། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོགས་པའི་དངོས་
གཉེན་བར་ཆད་མེད་ལམ་ཡོད་པའི་ཕྱིར་ཏེ། གང་ཟག་གི་བདག་འཛིན་ཀུན་བཏགས་ཀྱི་དངོས་
གཉེན་བར་ཆད་མེད་ལམ་ཡོད་པའི་ཕྱིར། འདོད་ན། དེ་ཆོས་ཅན། གང་ཟག་མི་རྟག་པའི་
རྣམ་པ་ཅན་གྱི་བློ་ཡིན་པར་ཐལ་ལོ། །གཞན་ཡང༌། ལྡན་མིན་ལ་དམིགས་པའི་ཁོང་ཁྲོའི་
དངོས་གཉེན་བར་ཆད་མེད་ལམ་ཆོས་ཅན། ཁོང་ཁྲོ་དེ་དང་དམིགས་པ་གཅིག་ལ་དམིགས་
ནས་འཛིན་སྟངས་དངོས་འགལ་དུ་ཞུགས་པར་ཐལ། དེའི་དངོས་གཉེན་བར་ཆད་མེད་ལམ་
ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་ཡོད་པའི་ཕྱིར་ཏེ། ཁོང་ཁྲོའི་དངོས་
གཉེན་བར་ཆད་མེད་ལམ་ཡོད་པའི་ཕྱིར་ཏེ། རྩ་ཉོན་དྲུག་གི་དེ་ཡོད་པའི་ཕྱིར། གཞན་ཡང༌།
རྣམ་བཤད་ལས། འདའ་བྱེད་ཀྱི་མཐོང་ལམ་དེ་ཉིད་ཀྱི་རྣམ་པ་བཅུ་དྲུག་སྤྲོས་བྲལ་དུ་མངོན་
སུམ་དུ་རྟོགས་ཀྱང༌། རྣམ་པ་བཅུ་དྲུག་རྟོགས་པ་མ་ཡིན་ནོ། །དེ་ཉིད་ཀྱི་སྒྲིབ་པ་གཉིས་ཀུན་
བཏགས་ཀྱི་ས་བོན་ཟད་པར་བཅོམ་ནས་ཞེས་དང༌། སྤང་བྱའི་ས་བོན་ལ་དངོས་སུ་གནོད་བྱེད་
ཀྱི་གཉེན་པོ་སྟོང་ཉིད་རྟོགས་པའི་ཤེས་རབ་ཡིན་ཀྱང༌། མཁྱེན་གསུམ་གྱི་རྣམ་པ་ལ་ཕྱིན་ཅི་
ལོག་ཏུ་ཞུགས་པའི་སྒྲོ་འདོགས་ཇི་སྙེད་པ་དེ་སྙེད་ཀྱི་གཉེན་པོར་དེའི་དམིགས་ནས་ལོག་ཕྱོགས་
འཛིན་པའི་རྣམ་པ་མཐའ་དག་ཞི་ལྷག་ཟུང་འབྲེལ་གྱི་སྒོ་ནས་བསྒོམ་པར་བྱ་བ་ཡིན་ནོ། །ཞེས་
གསུངས་པ་མི་འཐད་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་བར་
ཆད་མེད་ལམ་དེས་གང་ཟག་གི་བདག་འཛིན་ཀུན་བཏགས་ཀྱི་དངོས་གཉེན་མི་བྱེད། དེ་འདྲ་

245
སྐབས་བཞི་པའི་སྤྱི་དོན
བའི་རྒྱུན་མཐའི་བར་ཆད་མེད་ལམ་དེས་གང་ཟག་གི་བདག་འཛིན་ལྷན་སྐྱེས་ཀྱི་དངོས་གཉེན་མི་
བྱེད་པའི་ཕྱིར། རྟགས་ཁས། ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་རྒྱུན་
མཐའ་བ་ཆོས་ཅན། ཁྱོད་ཀྱིས་ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་དེའི་
དངོས་གཉེན་བསྒོམ་བྱའི་གཙོ་བོར་བྱེད་པའི་ཕྱིར་ཏེ། ཁྱོད་ཀྱིས་དེར་གྱུར་པའི་རྒྱུན་མཐའི་བར་
ཆད་མེད་ལམ་བསྒོམ་བྱའི་གཙོ་བོར་བྱེད་པའི་ཕྱིར་ན་མ་ཁྱབ་སྟེ། དམན་ལམ་སྔོན་དུ་མ་སོང་
བའི་མཐོང་ལམ་སྡུག་བསྔལ་ཆོས་བཟོད་པ་ཆོས་ཅན། ཁྱོད་ཀྱིས་གང་ཟག་གི་བདག་འཛིན་
ཀུན་བཏགས་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་དེ་སྤངས་པའི་ཐེག་ཆེན་གྱི་མཐོང་
ལམ་རྣམ་གྲོལ་ལམ་ཐོབ་བྱའི་གཙོ་བོར་བྱེད་པའི་ཕྱིར། ཁྱབ་པ་ཁས། གཞན་ཡང༌།
གཟུགས་ཕྱི་རོལ་དོན་འཛིན་གྱི་རྟོག་པ་དེ་ཤེས་སྒྲིབ་གཟུང་རྟོག་ཏུ་ཐལ། སྦྱོར་བ་འཐད་པའི་
ཕྱིར༑ འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་པའི་གཟུང་བ་ལ་དམིགས་
ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཏུ་ཐལ། འདོད་པའི་ཕྱིར། འདོད་ན།
དེ་ཆོས་ཅན། བདེན་འཛིན་ཏུ་ཐལ་ལོ། །དེས་གཟུང་བ་ཆོས་ཀྱི་བདེན་འཛིན་ཞེས་སོགས་ཟེར་
བ་ཡང་ཁེགས་སོ། །ཁ་ཅིག །ཉོན་སྒྲིབ་ཀྱི་གཉེན་པོར་གྱུར་པའི་ལམ་ཟག་མེད་དེ་ཐེག་པ་
གསུམ་གའི་གང་ཟག་གི་རྒྱུད་ལ་ཡོད། གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་
པོར་གྱུར་པའི་ལམ་ཟག་མེད་རང་རྒྱལ་དང་བྱང་སེམས་ཁོ་ནའི་རྒྱུད་ལ་ཡོད། ཤེས་སྒྲིབ་ཀྱི་
གཉེན་པོར་གྱུར་པའི་ལམ་ཟག་མེད་བྱང་སེམས་ཁོ་ནའི་རྒྱུད་ལ་ཡོད་ཟེར་བ་མི་འཐད་དེ།
གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོར་གྱུར་པའི་ལམ་ཟག་མེད་རྒྱུད་ལྡན་གྱི་
ཉན་ཐོས་འཕགས་པ་ཡོད་པའི་ཕྱིར་ཏེ། གཉིས་སྟོང་མངོན་སུམ་དུ་རྟོགས་པའི་དེ་ཡོད་པའི་
ཕྱིར་དང༌། སངས་རྒྱས་འཕགས་པའི་རྒྱུད་ལ་ཤེས་སྒྲིབ་ཀྱི་གཉེན་པོ་ཡོད་པའི་ཕྱིར། རྣམ་
མཁྱེན་དེ་གཉེན་པོའི་ཡོན་ཏན་དང་ལྡན་པའི་ཕྱིར། དེ་ལམ་བདེན་ཡིན་པའི་ཕྱིར། ཁྱབ་སྟེ།
དག་གསལ་གཉེན་པོའི་ཕྱོགས་ཉིད་ཀྱི། །ཞེས་གསུངས་པའི་ཕྱིར། ཁ་ཅིག །སྒྲིབ་པ་གང་
ཞིག །གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད། ཉོན་སྒྲིབ་ཀྱི་མཚན་ཉིད། དེ་གང་

246
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཞིག་གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད། །ཤེས་སྒྲིབ་ཀྱི་མཚན་ཉིད་
ཟེར་བ་མི་འཐད་དེ། གཟུགས་ཕྱི་རོལ་དོན་དུ་འཛིན་པའི་རྟོག་པ་ཤེས་སྒྲིབ་ཡིན་པའི་ཕྱིར།
དེ་སྒྲིབ་པ་གང་ཞིག །སྒྲིབ་པ་ལ་ཤེས་སྒྲིབ་དང་ཉོན་སྒྲིབ་གཉིས་སུ་གྲངས་ངེས། དེ་ཉོན་
སྒྲིབ་མ་ཡིན་པའི་ཕྱིར། གཉིས་པ་གྲུབ་སྟེ། དབུས་མཐར། ཉོན་མོངས་པ་ཡི་སྒྲིབ་པ་དང༌།
ཤེས་བྱའི་སྒྲིབ་པ་གཉིས་སུ་བསྟན། །དེར་ནི་སྒྲིབ་པ་ཐམས་ཅད་དོ། །དེ་ཟད་ན་ནི་གྲོལ་བར་
འགྱུར༑ ༑ཞེས་གསུངས་པའི་ཕྱིར། གསུམ་པ་མ་གྲུབ་ན། དེ་ཆོས་ཅན། ཉན་ཐོས་དགྲ་
བཅོམ་པས་ཁྱོད་སྤངས་པར་ཐལ་ལོ། །ཁོ་ན་རེ། དེ་ཆོས་ཅན། ཉོན་སྒྲིབ་ཏུ་ཐལ། གཙོ་
བོར་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་ཡིན་པའི་ཕྱིར་ཏེ། གཙོ་བོར་རང་རྒྱལ་གྱི་
དེའི་ཕྱིར་ན་མ་ཁྱབ། བདེན་འཛིན་ཆོས་ཅན། དེར་ཐལ། གཙོ་བོར་ཐེག་ཆེན་གྱི་དེའི་ཕྱིར་ན་
མ་ཁྱབ་བོ། །ཁོ་ན་རེ། སྒྲིབ་པ་ལ་དེ་གཉིས་སུ་གྲངས་ངེས་པ་མི་འཐད་པར་ཐལ། སྙོམས་
འཇུག་གི་སྒྲིབ་པ་དེ་སྒྲིབ་པ་གང་ཞིག །དེ་ཉོན་སྒྲིབ་ཀྱང་མིན། ཤེས་སྒྲིབ་ཀྱང་མ་ཡིན་པའི་
ཕྱིར༑ དང་པོ་གྲུབ་སྟེ། དེ་ཡོད་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཤེས་
རབ་རྐྱང་པའི་ཆ་ལས་རྣམ་གྲོལ་གྱི་ཉན་ཐོས་དགྲ་བཅོམ་པས་ཁྱོད་སྤངས་པར་ཐལ་ལོ།།
གསུམ་པ་མ་གྲུབ་ན། དེ་ཆོས་ཅན། གཉིས་ཀའི་ཆ་ལས་རྣམ་གྲོལ་གྱི་ཉན་ཐོས་དགྲ་བཅོམ་
པས་ཁྱོད་མ་སྤངས་པར་ཐལ་ལོ། །ཟེར་ན། དམན་པའི་སྒྲིབ་པ་ཡིན་ན། སྒྲིབ་པ་ཡིན་
དགོས་པར་ཐལ། སྙོམས་འཇུག་གི་སྒྲིབ་པ་ཡིན་ན། སྒྲིབ་པ་ཡིན་དགོས་པའི་ཕྱིར། ཁོ་ན་
རེ༑ སྒྲིབ་པའི་དངོས་གཉེན་བར་ཆད་མེད་ལམ་ལ་ཐེག་དམན་གྱི་བར་ཆད་མེད་ལམ་དང་ཐེག་
ཆེན་གྱི་བར་ཆད་མེད་ལམ་གཉིས་སུ་གྲངས་ངེས་པར་ཐལ། སྒྲིབ་པ་ལ་ཉོན་སྒྲིབ་དང་ཤེས་
སྒྲིབ་གཉིས་སུ་གྲངས་ངེས་པའི་ཕྱིར་ན་མ་ཁྱབ། ཁོ་ན་རེ། ཐར་པ་ཡིན་ན། ཉན་ཐོས་ཀྱི་
ཐར་པ་ཡིན་དགོས་པར་ཐལ། གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་ཡིན་
ན༑ གཙོ་བོར་ཉན་ཐོས་ཀྱི་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་ཡིན་དགོས་པའི་
ཕྱིར༑ གཟུགས་ཕྱི་རོལ་དོན་དུ་འཛིན་པའི་རྟོག་པ་དེ་དེ་མ་ཡིན་པའི་ཕྱིར། རྟགས་ཁས།

247
=] སྐབས་བཞི་པའི་སྤྱི་དོན
ཟེར་ན། རྩ་བར་མ་ཁྱབ་སྟེ། ཐར་པ་ཡིན་ན། ཐེག་ཆེན་གྱི་ཐར་པ་ཡིན་དགོས་པར་ཐལ།
རྟགས་རིགས་འགྲེའོ། .།ཁོ་ན་རེ། རང་རྒྱལ་སློབ་པས་ཤེས་སྒྲིབ་སྤང་བྱའི་གཙོ་བོར་བྱེད་
པར་ཐལ། གཟུགས་ཕྱི་རོལ་དོན་འཛིན་གྱི་རྟོག་པ་ཤེས་སྒྲིབ་ཡིན་པའི་ཕྱིར་ན་མ་ཁྱབ། ཁ་
ཅིག༑ མེད་པའི་རྣམ་པ་ནས་བཟུང་སྟེ། ཞེས་སོགས་ཀྱི་སྐབས་ནས་དངོས་སུ་བསྟན་པའི་
གཞི་ཤེས་ཡིན་ན། ཉན་ཐོས་ཀྱི་རྟོགས་རིགས་སུ་གནས་པས་ཁྱབ་ཟེར་བ་མི་འཐད་དེ།
གཉིས་སྟོང་དོན་སྤྱིའི་ཚུལ་གྱི་རྟོགས་པའི་བྱང་སེམས་ཀྱི་སྒོམ་ལམ་དང༌། གཉིས་སྟོང་མངོན་
སུམ་དུ་རྟོགས་པའི་བྱང་སེམས་ཀྱི་མཐོང་ལམ་རྣམས་དེ་ཡིན་པའི་ཕྱིར། རྟགས་གྲུབ་སྟེ།
དེ་དག་གི་ཤེས་བྱའི་སྒྲིབ་པའི་གཉེན་པོ་ཉིད་དུ་སྒོམ་པའི་ལམ་ཟག་པ་
མེད་པ་གཉིས་ཡིན་པས་ཞེས་གསུངས་པའི་ཕྱིར།
༼ ལམ་ཤེས་ཀྱི་རྣམ་པ་རྒྱས་པར་བཤད་པ།༽
༈ གཉིས་པ་ལ་ཡང༌། མཚམས་སྦྱར། བསྟན། བཤད། དོན་བསྡུ་བ་བཞི་ལས།
དང་པོ་ནི གཞི་ཤེས་ཀྱི་རྣམ་པ་དེའི་འོག་ཏུ་ལམ་ཤེས་ཀྱི་རྣམ་པ་རྣམས་འཆད་དོ། །ཞེས་
མཚམས་སྦྱོར་བ་ལ། དེའི་འོག་ཏུ་ལམ་ཤེས་པ་ཉིད་ཀྱི་རྣམ་པ། ཞེས་གསུངས། གཉིས་པ་
ནི༑ སྔར་བཤད་པའི་མདོ་ཚན་གཉིས་པ་དེའི་དོན་བཤད་པའི་སྒོ་ནས། ལམ་ཤེས་ཀྱི་རྣམ་པ་
སོ་དྲུག་མདོར་བསྟན་གྱི་སྒོ་ནས་བཤད་པ་ལ། དོན་ཐོབ་ཀྱི་དབང་དུ་བྱས་པས། འདོད་
ཆགས་བྲལ་བ་ནས་བཟུང་སྟེ། དངོས་མེད་ངོ་བོ་ཉིད་ཀྱི་བར། རྒྱུ་དང་ལམ་དང་སྡུག་བསྔལ་
དང་༑ ༑ཞེས་སོགས་གསུངས། གསུམ་པ་ལ། གོ་རིམ་ལ་རྩོད་པ་སྤང་པ་དང༌། གོ་རིམ་
ཅན་གྱི་རྣམ་པ་བཤད་པའོ། །དང་པོ་འཆད་པ་ལ། ཀུན་ནས་ཉོན་མོངས་པ་དང་ཅིག་ཤོས་ཀྱི་
ཕྱོགས་ལ་བརྟེན་ནས་ཀུན་འབྱུང་བ་དང་ལམ་གྱི་བདེན་པ་དག་ནི་རྒྱུ་ཡིན་ལ། སྡུག་བསྔལ་བ་
དང་འགོག་པའི་བདེན་པ་དག་ནི་འབྲས་བུ་ཡིན་པའི་ཕྱིར་དོན་གྱི་སྒོ་ནས་བསྟན་ཏེ། ཞེས་
གསུངས༑ གཉིས་པ་ལ། གྲངས་ཀྱི་སྒོ་ནས་ཡོད་པ་མདོར་བསྟན་པ་དང༌། ངོ་བོའི་སྒོ་ནས་

248
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཡོད་ཆོས་རྒྱས་པར་བཤད་པ་གཉིས་ལས། དང་པོ་སྟོན་པ་ལ་ཀུན་འབྱུང་བ་དང༌། ལམ་
དང་༑ སྡུག་བསྔལ་བ་དང༌། འགོག་པའི་བདེན་པ་ལ་གྲངས་བཞིན་དུ་རྣམ་པ་བརྒྱད་དང་
ཞེས་བྱ་བ་ལ་སོགས་པ་ཁོང་དུ་ཆུད་པར་བྱའོ་ཞེས་གསུངས།
༼ངོ་བོའི་སྒོ་ནས་ཡོད་ཆོས་རྒྱས་པར་བཤད་པ།༽
གཉིས་པ་ལ། ཀུན་འབྱུང་བདེན་པའི་རྣམ་པ་བརྒྱད་སྤང་གཉེན་གྱི་སྒོ་ནས་བཤད་པ་དང༌།
ལམ་བདེན་གྱི་རྣམ་པ་བདུན་དམ་བཅའ་དང་འཐད་པའི་སྒོ་ནས་བཤད་པ་དང༌། སྡུག་བདེན་གྱི་
རྣམ་པ་ལྔ་རང་སྤྱིའི་མཚན་ཉིད་ཀྱི་སྒོ་ནས་བཤད་པ་དང༌། འགོག་བདེན་གྱི་རྣམ་པ་བཅུ་དྲུག་
ཕན་ཡོན་གྱི་སྒོ་ནས་བཤད་པའོ། །དང་པོ་ནི། དེ་ལ་འདོད་ཆགས་དང་བྲལ་བ་དང༌། མི་
གནས་པ་དང༌། ཞི་བ་དང༌། འདོད་ཆགས་མེད་པ་དང༌། ཞེ་སྡང་མེད་པ་དང༌། གཏི་
མུག་མེད་པ་དང༌། ཉོན་མོངས་པ་མེད་པ་དང༌། སེམས་ཅན་མེད་པའི་རྣམ་པ་དག་ནི་གོ་
རིམས་བཞིན་དུ་རྒྱུ་གང་ཡིན་པ་སྟེ། འདུན་པ་དང༌། འདོད་ཆགས་དང༌། དགའ་བ་དང༌།
ཀུན་འབྱུང་བ་གང་ཡིན་པ་སྟེ། འདོད་ཆགས་དང༌། ཞེ་སྡང་དང༌གཏི་མུག་དང༌། རབ་
ཏུ་སྐྱེ་བ་གང་ཡིན་པ་སྟེ་ཀུན་ཏུ་རྟོག་པ་དང༌། རྐྱེན་གང་ཡིན་པ་སྟེ་སེམས་ཅན་དུ་མངོན་པར་
ཞེན་པ། དེ་རྣམས་ཀྱི་གཉེན་པོར་གྱུར་པ་གསུམ་དང་གསུམ་དང་གཅིག་དང་གཅིག་སྟེ། དེ་
ལྟར་ན་རྒྱུའི་བདེན་པའི་རྣམ་པ་བརྒྱད་ཡིན་ནོ། །ཞེས་བཤད། གཉིས་པ་སྟོན་པ་ལ། ཚད་
མེད་པ་དང༌། མཐའ་གཉིས་དང་མ་འབྲེལ་བ་དང༌། ཐ་མི་དད་པ་དང༌། མཆོག་ཏུ་འཛིན་པ་
མེད་པ་དང༌། རྣམ་པར་མི་རྟོག་པ་དང༌། གཞལ་དུ་མེད་པ་དང༌། ཆགས་པ་མེད་པའི་རྣམ་
པ་དག་ནི་གོ་རིམས་བཞིན་དུ་སེམས་ཅན་ཐམས་ཅད་ལ་གོ་སྐབས་འབྱེད་པའི་ལམ་དང༌། ཇི་
ལྟར་སེམས་ཅན་ཐམས་ཅད་ལ་གོ་སྐབས་འབྱེད་པ་དང༌། རིགས་པ་གང་ཡིན་པ་དང༌། ཇི་
ལྟར་རིགས་པ་ཡིན་པ་དང༌། སྒྲུབ་པ་གང་ཡིན་པ་དང༌། ཇི་ལྟར་སྒྲུབ་པ་ཡིན་པ་དང༌།
ངེས་པར་འབྱིན་པ་གང་ཡིན་པ་དེ་རྣམས་ཀྱི་ངོ་བོ་ཉིད་གཉིས་དང་གཉིས་དང་གཉིས་དང་གཅིག་

249
17། སྐབས་བཞི་པའི་སྤྱི་དོན།
སྟེ༑ དེ་ལྟར་ན་ལམ་གྱི་བདེན་པའི་རྣམ་པ་བདུན་ཡིན་ནོ། །ཞེས་གསུངས། གསུམ་པ་དེ་
སྟོན་པ་ལ། མི་རྟག་པ་དང༌། སྡུག་བསྔལ་བ་དང༌། སྟོང་བ་དང་། བདག་མེད་པའི་རྣམ་
པ་དང༌། ལྔ་པ་མཚན་ཉིད་མེད་པའི་རྣམ་པའི་ངོ་བོ་ཉིད་རྣམས་ཏེ། དེ་ལྟར་ན་སྡུག་བསྔལ་གྱི་
བདེན་པའི་རྣམ་པ་ལྔ་ཡིན་ནོ། །ཞེས་གསུངས། བཞི་པ་སྟོན་པ་ལ། འགོག་པའི་རྣམ་པའི་
ངོ་བོ་ཉིད་ནི་ནང་དང༌། ཕྱི་དང༌། གཉིས་ཀའི་དངོས་པོ་རྣམས་འགགས་པས། ནང་དང༌།
ཕྱི་དང༌། གཉིས་ཀའི་སྟོང་པ་ཉིད་ཀྱི་རྣམ་པ་སྟེ་གསུམ་དང༌། ཞི་བའི་རྣམ་པའི་ངོ་བོ་ཉིད་
བཏགས་པའི་བདག་སྟོང་པ་དང༌། སྣོད་ཀྱི་འཇིག་རྟེན་དང༌། དོན་དམ་པ་དང༌། འདུས་
བྱས་དང༌། འདུས་མ་བྱས་དང༌། རྟག་པ་དང་ཆད་པའི་མཐའ་དང་། འཁོར་བ་ཐོག་མ་དང་
ཐ་མ་མེད་པ་དང༌། རྟོགས་པའི་ཆོས་དོར་བ་མེད་པ་ལ་མངོན་པར་ཞེན་པ་འགགས་པས།
སྟོང་པ་དང༌། ཆེན་པོ་དང༌། དོན་དམ་པ་དང༌། འདུས་བྱས་དང༌། འདུས་མ་བྱས་དང༌།
མཐའ་ལས་འདས་པ་དང༌། ཐོག་མ་དང་ཐ་མ་མེད་པ་དང༌། དོར་བ་མེད་པ་སྟོང་པ་ཉིད་ཀྱི་
རྣམ་པ་སྟེ་བརྒྱད་དང༌། གྱ་ནོམ་པའི་རྣམ་པ་གཞན་གྱིས་ཀུན་བཏགས་པའི་བྱེད་པ་པོ་འགགས་
པས༑ རང་བཞིན་སྟོང་པ་ཉིད་ཀྱི་རྣམ་པ་དང༌། ངེས་པར་འབྱུང་པའི་རྣམ་པ་ཡུལ་དུ་འཁྲུལ་
པའི་བདག་ཉིད་བཏགས་པ། མཚན་ཉིད་དང༌། དུས་སུ་འཁྲུལ་པ་རྣམས་འགགས་པས།
ཆོས་ཐམས་ཅད་དང༌། རང་གི་མཚན་ཉིད་དང༌། མི་དམིགས་པ་སྟོང་པ་ཉིད་ཀྱི་རྣམ་པ་སྟེ་
གསུམ་དང༌། ངེས་པར་འབྱུང་བའི་རྣམ་པ་ཁོ་ན་ངོ་བོ་ཉིད་འགག་པས། དངོས་པོ་མེད་པའི་
ངོ་བོ་ཉིད་སྟོང་པ་ཉིད་ཀྱི་རྣམ་པ་གཅིག་སྟེ། དེ་ལྟར་ན་འགོག་པའི་བདེན་པའི་རྣམ་པ་ནི་བཅུ་
དྲུག་ཡིན་ལ། ཞེས་གསུངས། བཞི་པ་དོན་བསྡུ་བ་ནི། སྤྱིར་ན་ལམ་ཤེས་པ་ཉིད་ཀྱི་རྣམ་པ་
སུམ་ཅུ་རྩ་དྲུག་ཡིན་ནོ། །ཞེས་གསུངས།
༼ གཞུང་དོན་ལ་ལམ་ཤེས་ཀྱི་རྣམ་པ་སོ་དྲུག་བཤད་པ།༽
གཞུང་དོན་ནི། སྐབས་འདིར་བསྟན་གྱི་ལམ་ཤེས་ཀྱི་རྣམ་པ་དེ་ལ་སོ་དྲུག་ཡོད་དེ། དེ་ལ་

250
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཀུན་འབྱུང་བདེན་པ་ལ་བརྟེན་པའི་ལམ་ཤེས་ཀྱི་རྣམ་པ་བརྒྱད། ལམ་བདེན་ལ་བརྟེན་པའི་དེ་
བདུན། སྡུག་བདེན་ལ་བརྟེན་པའི་ལྔ། འགོག་བདེན་ལ་བརྟེན་པའི་རྣམ་པ་བཅུ་དྲུག་རྣམས་
སུ་ཡོད་པའི་ཕྱིར། དེས་ན་ལམ་ཤེས་ཀྱི་རྣམ་པ་སྒོམ་པར་བྱེད་པའི་ཤེས་རབ་ཀྱིས་ཟིན་པའི་
སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་ལམ་ཤེས་ཀྱི་དམིགས་པའི་ཆོས་ལ་ལོག་
ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད། རང་ཐོབ་བྱེད་ཀྱི་ཐབས་སུ་
གྱུར་པའི་ལམ་ཤེས་ཀྱི་སྦྱོར་བ་བསྒོམས་སྟོབས་ཀྱིས་ཐོབ་པའི་ཐེག་ཆེན་འཕགས་པའི་རྒྱུད་ཀྱི་
གཉེན་ཕྱོགས་ཤེས་རྣམ་གང་ཞིག །རང་སྲས་བྱང་སེམས་འཕགས་པའི་བཞེད་དོན་སྒྲུབ་ནུས་
པ་དེ། །ལམ་ཤེས་ཀྱི་ཤེས་རྣམ་གྱི་མཚན་ཉིད། དབྱེ་ན་སོ་དྲུག་ཡོད་དེ། འདོད་ཆགས་དང་
བྲལ་བའི་རྣམ་པ་ནས། སེམས་ཅན་མེད་པའི་རྣམ་པའི་བར་ཀུན་འབྱུང་བདེན་པའི་རྣམ་པ་བཞི་
ལ་བརྟེན་པའི་ལམ་ཤེས་ཀྱི་ཤེས་རྣམ་བརྒྱད་དང༌། ཚད་མེད་པའི་རྣམ་པ་ནས། ཆགས་པ་
མེད་པའི་རྣམ་པའི་བར་ལམ་བདེན་གྱི་རྣམ་པ་བཞི་ལ་བརྟེན་པའི་ལམ་ཤེས་ཀྱི་ཤེས་རྣམ་བདུན་
དང༌། མི་རྟག་པའི་རྣམ་པ་ནས། མཚན་ཉིད་མེད་པའི་ངོ་བོ་ཉིད་ཀྱི་རྣམ་པའི་བར་སྡུག་བདེན་
གྱི་རྣམ་པ་བཞི་ལ་བརྟེན་པའི་ལམ་ཤེས་ཀྱི་ཤེས་རྣམ་ལྔ་དང༌། ནང་སྟོང་པ་ཉིད་ཀྱི་རྣམ་པ་ནས།
དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་རྣམ་པའི་བར། འགོག་བདེན་གྱི་རྣམ་པ་བཞི་ལ་
བརྟེན་པའི་ལམ་ཤེས་ཀྱི་ཤེས་རྣམ་བཅུ་དྲུག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། རྒྱུའི་
རྣམ་པ་ལ་བརྟེན་པའི་འདོད་ཆགས་དང་བྲལ་པའི་རྣམ་པ། མི་གནས་པའི་རྣམ་པ། ཞི་བའི་
རྣམ་པ་གསུམ། ཀུན་འབྱུང་བའི་རྣམ་པ་ལ་བརྟེན་པའི་འདོད་ཆགས་མེད་པའི་རྣམ་པ། ཞེ་
སྡང་མེད་པའི་རྣམ་པ། གཏི་མུག་མེད་པའི་རྣམ་པ་གསུམ། རབ་སྐྱེའི་རྣམ་པ་ལ་བརྟེན་པའི་
ཉོན་མོངས་མེད་པའི་རྣམ་པ། རྐྱེན་གྱི་རྣམ་པ་ལ་བརྟེན་པའི་སེམས་ཅན་མེད་པའི་རྣམ་པ་
རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། ལམ་གྱི་རྣམ་པ་ལ་བརྟེན་པ་ཚད་མེད་པའི་རྣམ་
པ་དང་༑ མཐའ་གཉིས་དང་མ་འབྲེལ་བའི་རྣམ་པ་གཉིས། རིགས་པའི་རྣམ་པ་ལ་བརྟེན་པ་
ཐ་མི་དད་པའི་རྣམ་པ། མཆོག་ཏུ་འཛིན་པ་མེད་པའི་རྣམ་པ་གཉིས་དང༌། སྒྲུབ་པའི་རྣམ་པ་

251
སྐབས་བཞི་པའི་སྤྱི་དོན།
ལ་བརྟེན་པ་རྣམ་པར་མི་རྟོག་པའི་རྣམ་པ་དང༌། གཞལ་དུ་མེད་པའི་རྣམ་པ་གཉིས། ངེས་
འབྱིན་གྱི་རྣམ་པ་ལ་བརྟེན་པ་ཆགས་པ་མེད་པའི་རྣམ་པ་རྣམས་སུ་ཡོད་པའི་ཕྱིར། གསུམ་པ་
གྲུབ་སྟེ། མི་རྟག་སྡུག་བསྔལ་སྟོང་བདག་མེད་བཞི་ལ་བརྟེན་པའི་རྣམ་པ་བཞི། དེ་བཞི་ལ་
ཐུན་མོང་དུ་ཁྱབ་པའི་མཚན་ཉིད་མེད་པའི་ངོ་བོ་ཉིད་ཀྱི་རྣམ་པ་གཅིག་རྣམས་སུ་ཡོད་པའི་ཕྱིར
བཞི་པ་གྲུབ་སྟེ། འགོག་པའི་རྣམ་པ་ལ་བརྟེན་པའི་ནང་སྟོང་པ་ཉིད་དང༌། ཕྱི་སྟོང་པ་ཉིད་
དང་༑ ཕྱི་ནང་སྟོང་པ་ཉིད་ལ་བརྟེན་པའི་ཤེས་རྣམ་གསུམ། ཞི་བའི་རྣམ་པ་ལ་བརྟེན་པའི་
སྟོང་པ་ཉིད་སྟོང་པ་ཉིད་དང༌། ཆེན་པོ་སྟོང་པ་ཉིད་དང༌། དོན་དམ་པ་སྟོང་པ་ཉིད་དང༌།
འདུས་བྱས་སྟོང་པ་ཉིད་དང༌། འདུས་མ་བྱས་སྟོང་པ་ཉིད་དང༌། མཐའ་ལས་འདས་པ་སྟོང་
པ་ཉིད་དང༌། ཐོག་མ་དང་ཐ་མ་མེད་པ་སྟོང་པ་ཉིད་དང༌། དོར་བ་མེད་པ་སྟོང་པ་ཉིད་ཀྱི་རྣམ་
པ་བརྒྱད། གྱ་ནོམ་པའི་རྣམ་པ་ལ་བརྟེན་པ་རང་བཞིན་སྟོང་པ་ཉིད་ཀྱི་རྣམ་པ་གཅིག་དང༌།
ངེས་འབྱུང་གི་རྣམ་པ་ལ་བརྟེན་པ་ཆོས་ཐམས་ཅད་སྟོང་པ་ཉིད་དང༌། རང་གི་མཚན་ཉིད་སྟོང་
པ་ཉིད་དང༌། མི་དམིགས་པ་སྟོང་པ་ཉིད་ཀྱི་རྣམ་པ་གསུམ་དང༌། འགོག་བདེན་གྱི་ངོ་བོའི་
རྣམ་པ་གང་ངེས་པར་འབྱུང་བའི་རྣམ་པ་ལ་བརྟེན་པ་དངོས་པོ་མེད་པའི་ངོ་བོ་ཉིད་ཀྱི་སྟོང་པ་
ཉིད་ཀྱི་བར་རྣམས་སུ་ཡོད་པའི་ཕྱིར། ཁ་ཅིག །ལམ་ཤེས་ཀྱི་རྟོགས་པར་བྱ་བ། ལམ་ཤེས་
ཀྱི་རྣམ་པའི་མཚན་ཉིད་ཟེར་ན། ལམ་དེས་རྟོགས་པར་བྱ་བ། ལམ་དེའི་རྣམ་པའི་མཚན་ཉིད་
ཡིན་པར་ཐལ། མཚན་ཉིད་འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་
མེད་ལམ་འཛིན་པའི་རྟོག་པ་ཆོས་ཅན། དེས་རྟོགས་པར་བྱ་བ་ཡིན་པར་ཐལ། དེའི་རྣམ་པ་
ཡིན་པའི་ཕྱིར། འདོད་ན། གཞི་གྲུབ་ན་དེས་གཞལ་བྱ་ཡིན་དགོས་པར་ཐལ་ལོ། །ཁ་ཅིག
ལམ་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་
བྱེད་པའི་ཡེ་ཤེས། ལམ་ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། ཐེག་ཆེན་གྱི་ཚོགས་ལམ་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ལམ་ཤེས་ཀྱི་རྣམ་པ་སྒོམ་པའི་ཡེ་
ཤེས་ཡིན་པའི་ཕྱིར། ཁ་ཅིག །དེ་འགོག་པར་བྱེད་པའི་ལམ་ཤེས་ཀྱི་འཛིན་སྟངས་སུ་

252
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
དམིགས་པ། ལམ་ཤེས་ཀྱི་རྣམ་པའི་མཚན་ཉིད་ཟེར་ན། ལམ་ཤེས་འཛིན་པའི་རྟོག་པ་ཆོས་
ཅན༑ ལམ་ཤེས་ཀྱི་འཛིན་སྟངས་སུ་ཐལ། མཚོན་བྱ་དེའི་ཕྱིར། ཁ་ཅིག །ལམ་ཤེས་ཀྱི་
སྦྱོར་བའི་བསྒོམ་བྱའི་རྣམ་པར་གྱུར་པའི་གཉེན་ཕྱོགས་ཤེས་རྣམ་གང་ཞིག། བྱང་འཕགས་ཀྱི་
བཞེད་དོན་ཕུན་ཚོགས་སྒྲུབ་ནུས་ཀྱི་མངོན་རྟོགས་ཀྱི་རིགས་སུ་གནས་པ། ལམ་ཤེས་ཀྱི་ཤེས་
རྣམ་གྱི་མཚན་ཉིད་ཟེར་ན། གང་ཟག་གི་བདག་མེད་རྟོགས་པའི་ཐེག་ཆེན་གྱི་མཐོང་ལམ་ཆོས་
ཅན༑ ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། ལམ་ཤེས་ཡིན་པའི་ཕྱིར། འདོད་ན།
དེ་ཆོས་ཅན། གཞན་དོན་གཙོ་བོར་བསྒྲུབ་པའི་མངོན་རྟོགས་ཀྱི་རིགས་སུ་གནས་པར་ཐལ་ལོ༑
༑འདོད་ན། དེ་ཆོས་ཅན། ཐེག་ཆེན་གྱི་རྟོགས་རིགས་སུ་གནས་པར་ཐལ་ལོ།། གཞན་ཡང༌
བྱང་སེམས་ཚོགས་ལམ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། ཁ་ཅིག །མཁྱེན་གསུམ་གང་རུང་གི་རྣམ་པ་
སྒོམ་པར་བྱེད་པའི་ཐེག་ཆེན་གྱི་འཕགས་པའི་མཁྱེན་པ། སྐབས་འདིར་བསྟན་གྱི་ལམ་ཤེས་
ཀྱི་ཤེས་རྣམ་གྱི་མཚན་ཉིད་ཟེར་བ་མི་འཐད་དེ། རྣམ་མཁྱེན་གྱིས་མ་ངེས་པའི་ཕྱིར༑
༼ རྣམ་མཁྱེན་གྱི་རྣམ་པ་རྒྱས་པར་བཤད་པ། ༽
༈ གསུམ་པ་ལ། མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི། ལམ་
ཤེས་ཀྱི་རྣམ་པ་བཤད་པ་དེའི་འོག་ཏུ་རྣམ་མཁྱེན་གྱི་རྣམ་པ་འཆད། ཅེས་མཚམས་སྦྱོར་བ་ལ།
དེའི་འོག་ཏུ་རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ། ཞེས་གསུངས། གཉིས་པ་ནི།
སྔར་བཤད་པའི་མདོ་ཚན་ཕྱི་མ་གསུམ་པོ་དེའི་དོན་བཤད་པ་ལ། དྲན་པ་ཉེར་བཞག་ནས་
བཟུང་སྟེ། །ཞེས་སོགས་གསུངས། གསུམ་པ་ལ། མདོར་བསྟན་པ་དང༌། རྒྱས་པར་
བཤད་པ་དོན་བསྡུ་བ་དང་གསུམ་ལས། དང་པོ་ནི། དྲན་པ་ཉེ་བར་བཞག་པ་ནས་བཟུང་སྟེ།
སངས་རྒྱས་ཀྱི་རྣམ་པའི་མཐར་ཐུག་པ་རྣམས་ནི་ཐམས་ཅད་མཁྱེན་པ་ཉིད་གསུམ་གྱིས་བསྡུས་
པའི་ལམ་ཡིན་པའི་སྒོ་ནས། རྣམ་པ་ཐམས་ཅད་མཁྱེན་པ་ཉིད་ཀྱིས་འཕགས་པའི་གང་ཟག་

253
སྐབས་བཞི་པའི་སྤྱི་དོན
ཐམས་ཅད་བསྡུས་པའི་ཕྱིར། གྲངས་བཞིན་དུ་ཉན་ཐོས་རྣམས་ལ་རྣམ་པ་སུམ་ཅུ་རྩ་བདུན་
དང་༑ བྱང་ཆུབ་སེམས་དཔའ་རྣམས་ལ་སུམ་ཅུ་རྩ་བཞི་དང༌། སངས་རྒྱས་རྣམས་ལ་སུམ་
ཅུ་རྩ་དགུར་བཞེད་དོ། །ཞེས་བྱ་བ་ཡིན་ནོ། །ཞེས་བཤད། གཉིས་པ་ལ་སློབ་མ་ཉན་ཐོས་
ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་དང༌། བྱང་ཆུབ་སེམས་དཔའ་ལ་
ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་དང༌། སངས་རྒྱས་ཀྱི་ཐུན་མོང་མ་ཡིན་
པའི་རྣམ་མཁྱེན་གྱི་རྣམ་པ་རྒྱས་པར་བཤད་པ་དང་གསུམ། དང་པོ་དེ་བསྟན་པའི་སྒོ་ནས་སྔར་
བཤད་པའི་མདོ་ཚན་དང་པོ་དེའི་དོན་བཤད་པ་ལ། དེ་ལ་ཐམས་ཅད་ཤེས་པ་ཉིད་ལ། ཞེས་
སོགས་གསུངས། གཉིས་པ་དེ་བསྟན་པའི་སྒོ་ནས་མདོ་ཚན་གཉིས་པ་དེའི་དོན་བཤད་པ་ལ།
ལམ་ཤེས་པ་ཉིད་ལ་གཉེན་པོའི་ལམ་ཤེས་སོགས་གསུངས། གསུམ་པ་དེ་བསྟན་པའི་སྒོ་ནས་
མདོ་ཚན་གསུམ་པ་དེའི་དོན་བཤད་པ་ལ། རྣམ་པ་ཐམས་ཅད་མཁྱེན ་པ་ཉིད་ཀྱི་རྣམ་པ་ནི་
ཞེས་སོགས་གསུངས། གསུམ་པ་དོན་བསྡུ་བ་ལ། ངོ་བོའི་དོན་བསྡུ་བ་དང༌། གྲངས་ཀྱི་
དོན་བསྡུ་བ་དང་གཉིས་ལས། དང་པོ་དེ་སྟོན་པ་ལ་དེ་ལ་ཐམས་ཅད་ཤེས་པ་ཉིད་ཀྱི་རྣམ་པ་ནི་
ཉན་ཐོས་དང་བྱང་ཆུབ་སེམས་དཔས་བྱེ་བྲག་གིས། གོ་རིམས་བཞིན་དུ་ཟག་པ་མེད་པ་དང་
ཟག་པ་དང་བཅས་པ་དག་ཀྱང་ཡིན་ནོ། །ལམ་ཤེས་པ་ཉིད་ཀྱི་རྣམ་པ་ནི་བྱང་ཆུབ་སེམས་
དཔའ་རྣམས་ཀྱིས་ཉོན་མོངས་པ་ཤིན་ཏུ་མ་སྤངས་པའི་ཕྱིར་ཟག་པ་དང་བཅས་པ་ཁོ་ན་ཡིན་ནོ།།
རྣམ་པ་ཐམས་ཅད་མཁྱེན་པ་ཉིད་ཀྱི་ལམ་གྱི་རྣམ་པ་ནི་ཡང་དག་པར་རྫོགས་པའི་སངས་རྒྱས་
ཀྱིས་ཉོན་མོངས་པ་དང་ཤེས་བྱའི་སྒྲིབ་པའི་བག་ཆགས་དང་བཅས་ཏེ་རྣམ་པ་ཐམས་ཅད་དུ་
སྤངས་པས་ཆོས་ཐམས་ཅད་ལ་མངའ་བསྒྱུར་བའི་ཕྱིར་ཟག་པ་མེད་པ་ཁོ་ན་དག་ཡིན་ཏེ།
ཞེས་གསུངས། གཉིས་པ་སྟོན་པ་ལ། རྣམ་པ་རྣམས་གཅིག་ཏུ་བསྡོམས་ན་རྣམ་པ་བརྒྱ་དང་
བདུན་ཅུ་རྩ་གསུམ་ཡོད་དོ། །ཞེས་གསུངས། དེ་དག་གི་ནང་ནས། དྲན་པ་ཉེར་གཞག་ནས་
བཟུང་སྟེ། ཞེས་སོགས་ཀྱི་སྐབས་སུ། གཞུང་དོན་ནི། རྣམ་མཁྱེན་གྱི་ཤེས་རྣམས་དེ་ལ་
བརྒྱ་དང་བཅུ་ཡོད་དེ། དེ་ལ་སློབ་མ་ཉན་ཐོས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་

254
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
གྱི་ཤེས་རྣམ་སོ་བདུན བྱང་སེམས་འཕགས་པ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་
གྱི་ཤེས་རྣམ་སོ་བཞི། སངས་རྒྱས་འཕགས་པ་ལ་ཡོད་པ་དང༌། རྗེས་སུ་མཐུན་པའི་དེ་སོ་
དགུ་རྣམས་སུ་ཡོད་པའི་ཕྱིར། དེས་ན། རང་ཐོབ་བྱེད་ཀྱི་ཐབས་སུ་གྱུར་པའི་རྣམ་མཁྱེན་གྱི་
སྦྱོར་བ་བསྒོམས་སྟོབས་ཀྱིས་ཐོབ་པའི་ཤེས་རྣམ་མཐར་ཐུག་གང་ཞིག །རང་སྲས་སངས་
རྒྱས་འཕགས་པའི་བཞེད་དོན་ཕུན་ཚོགས་སྒྲུབ་པར་ནུས་པ། རྣམ་མཁྱེན་གྱི་ཤེས་རྣམ་ཀྱི་
མཚན་ཉིད། དབྱེ་ན་བརྒྱ་དང་བཅུ་ཡོད། རྣམ་མཁྱེན་གྱི་རྣམ་པ་སྒོམ་པར་བྱེད་པའི་ཤེས་རབ་
ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་རྣམ་མཁྱེན་གྱི་དམིགས་པའི་
ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད། ཁ་ཅིག།
རྣམ་མཁྱེན་གྱི་ཤེས་རྣམ་ལ་བརྒྱ་དང་བཅུར་ཡོད་དེ། ཉན་ཐོས་འཕགས་པ་ལ་ཡོད་པ་དང་རྗེས་
སུ་མཐུན་པའི་དེ་སོ་བདུན། བྱང་སེམས་འཕགས་པ་ལ་ཡོད་པ་དང་རྗེས་སུ་མཐུན་པའི་སོ་
བཞི༑ སངས་རྒྱས་ཁོ་ནའི་རྟོགས་རིགས་སུ་གནས་པའི་དེ་སོ་དགུ་རྣམས་སུ་ཡོད་པའི་ཕྱིར།
ཞེས་ཟེར་ན། དེ་དག་གི་རྣམ་མཁྱེན་གྱི་ཤེས་རྣམ་དུ་གྱུར་པའི་དེ་བཞིན་ཉིད་ཀྱི་རྣམ་པ་སངས་
རྒྱས་ཁོ་ནའི་རྟོགས་རིགས་སུ་གནས་པར་ཐལ། སྦྱོར་བ་འཐད་པའི་ཕྱིར། འདོད་ན། ཇི་ལྟ་
བ་རྟོགས་པའི་རྣམ་མཁྱེན་དེར་ཐལ། འདོད་པའི་ཕྱིར། འདོད་ན། དེ་བྱང་སེམས་ཀྱི་རྟོགས་
རིགས་སུ་མི་གནས་པར་ཐལ། འདོད་པའི་ཕྱིར། འདོད་ན། དེ་བྱང་སེམས་ཀྱི་ལམ་ཤེས་
པའི་ལམ་ཤེས་མ་ཡིན་པར་ཐལ་ལོ། །ཁ་ཅིག །རྣམ་མཁྱེན་གྱི་རྣམ་པ་ཡིན་ན་རྣམ་མཁྱེན་
ཡིན་དགོས་ཟེར་ན། བདེན་འཛིན་གྱི་རྣམ་པ་ཡིན་ན་བདེན་འཛིན་ཡིན་དགོས་པར་ཐལ། དམ་
བཅའ་འཐད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་བདེན་འཛིན་གྱི་རྣམ་པ་
མེད་པར་ཐལ་ལོ། །འདོད་མི་ནུས་ཏེ། དེའི་རྒྱུད་ལ་བདེན་འཛིན་གྱི་རྣམ་པ་དང་ལྡན་པའི་བློ་
ཡོད་པའི་ཕྱིར། དེའི་རྒྱུད་ལ་བདེན་འཛིན་གྱི་རྣམ་ལྡན་དུ་སྐྱེས་པའི་བློ་ཡོད་པའི་ཕྱིར། དེའི་
རྒྱུད་ལ་བདེན་འཛིན་གྱི་རྣམ་པ་ཅན་གྱི་བློ་ཡོད་པའི་ཕྱིར། དེའི་རྒྱུད་ལ་བདེན་འཛིན་གྱི་རྣམ་པ་
ཤར་བའི་བློ་ཡོད་པའི་ཕྱིར། གཞན་ཡང༌། དེ་བཞིན་ཉིད་ཀྱི་རྣམ་པ་ཡིན་ན། དེ་བཞིན་ཉིད་

255
སྐབས་བཞི་པའི་སྤྱི་དོན།
ཡིན་དགོས་པར་ཐལ། རྣམ་མཁྱེན་ལ་དེའི་ཕྱིར། འདོད་ན་སླ། ཁ་ཅིག །རྣམ་མཁྱེན་གྱི་
དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་ཡེ་
ཤེས༑ རྣམ་མཁྱེན་གྱི་ཤེས་རྣམ་གྱི་མཚན་ཉིད་ཟེར་ན། ཐེག་ཆེན་གྱི་ཚོགས་ལམ་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ་སྔར་བཞིན་ནོ།། ༈ །དེ་ལ་
ཐམས་ཅད་ཤེས་པ་ཉིད་ལ་དང་པོར་དངོས་པོ་ལ་ཡོངས་སུ་རྟོག་པའི་ལམ་ཞེས་སོགས་ཀྱི་
གཞུང་འདིས་སློབ་མ་ཉན་ཐོས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་བཤད་
པའི་སྒོ་ནས། དྲན་པ་ཉེར་གཞག་ནས་བཟུང་སྟེ། ཞེས་སོགས་ཚིག་དོན་གྱི་སྒོ་ནས་འཆད་
ཚུལ་གང་ཞེ་ན། དེའི་ཚུལ་ཡོད་དེ། འདིས་དྲན་པ་ཉེར་བཞག་ཅེས་སོགས་ཀྱིས་དོན་བཤད་
པའི་སྒོ་ནས་བྱང་ཕྱོགས་སོ་བདུན་པོ་དེ་སྡེ་ཚན་བདུན་གྱི་སྒོ་ནས་འཆད་པར་བྱེད་པའི་ཕྱིར།
འོ་ན་སྡེ་ཚན་བདུན་པོ་གང་ཞེ་ན། འདི་ལ་བྱང་ཆོས་སོ་བདུན་སྤྱིར་བསྟན་པ་དང༌། སོ་སོའི་
ངོ་བོ་བཤད་པ་གཉིས་ལས།
༼བྱང་ཆོས་སོ་བདུན་སྤྱིར་བསྟན་པ།༽
དང་པོ་ལ་ཁམས་དང་སའི་གོ་རིམས། ལམ་གང་དུ་སྒོམ་པ། དབྱེ་བ། བསྡུ་བའམ་རྫས་
བཏགས་ཀྱི་ཁྱད་པར། གྲངས་ངེས་པ། སྒྲ་བཤད་པའོ། །དང་པོ་ནི། བསམ་གཏན་དང་
པོར་བྱང་ཆོས་སོ་བདུན་པོ་ཐམས་ཅད་ཡོད་ཅིང་ཉེར་བསྡོགས་མི་ལྕོགས་མེད་པ་ན་དགའ་བ་མ་
གཏོགས་སོ་དྲུག་དང༌། བསམ་གཏན་གཉིས་པར་ཡང་དག་པའི་རྟོག་པ་མ་གཏོགས་སོ་དྲུག་
དང༌། བསམ་གཏན་གསུམ་པ་དང་བཞི་པ་ན་དགའ་བ་དང་རྟོག་པ་མ་གཏོགས་སོ་ལྔ།
གཟུགས་མེད་དང་པོ་གསུམ་དུ་ཡང་དག་པའི་ངག །ལས་ཀྱི་མཐའ། དགའ་བ། རྟོག་པ་མ་
གཏོགས་སོ་གསུམ་དང༌། འདོད་ཁམས་དང་ནི་སྲིད་རྩེ་ན། བྱང་ཆུབ་ཀྱི་ཡན་ལག་བདུན་
དང༌། འཕགས་ལམ་ཡན་ལག་བརྒྱད་མ་གཏོགས་ཉེར་གཉིས་སུ་ཡོད་དེ། མཛོད་ལས།
བསམ་གཏན་དང་པོ་ན་ཐམས་ཅད། །མི་ལྕོགས་མེད་ན་དགའ་མ་གཏོགས། ། གཉིས་པ་ན་ནི་

256
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
རྟོག་མ་གཏོགས། །གཉིས་ན་དེ་གཉིས་མ་གཏོགས་པའང༌། །བསམ་གཏན་བར་ནའང་
གཟུགས་མེད་པ། །གསུམ་ནའང་དེ་དང་ཚུལ་ཡན་ལག །བྱང་ཆུབ་དང་ནི་ལམ་ཡན་ལག།
མ་གཏོགས་འདོད་ཁམས་སྲིད་རྩེ་ན། །ཞེས་གསུངས་པའི་ཕྱིར། དེ་ཡང་མཛོད་པའི་ལུགས་
ཡིན་པས་གཙོ་ཆེ་བའི་དབང་དུ་བྱས་པ་ཡིན་གྱི་མཐའ་གཅིག་ཏུ་མ་ངེས་ཏེ། འདོད་སེམས་དང་
སྲིད་རྩེའི་སེམས་ལ་བརྟེན་ནས་བྱང་ཆུབ་ཀྱི་ཡན་ལག་སྐྱེ་བ་ཡོད་པར་སྔར་བཤད་ཟིན་པའི་ཕྱིར།
གཉིས་པ་ནི། གཙོ་ཆེ་བའི་དབང་དུ་བྱས་ན། སྡེ་ཚན་དང་པོ་གསུམ་གོ་རིམས་བཞིན་དུ་
ཚོགས་ལམ་ཆུང་འབྲིང་ཆེན་པོ་གསུམ་དུ་སྒོམ། དབང་སྟོབས་གཉིས་རིམས་པ་བཞིན་དུ།
དྲོད་རྩེ་དང༌། བཟོད་མཆོག་གཉིས་སུ་སྒོམ། བྱང་ཆུབ་ཀྱི་ཡན་ལག་མཐོང་ལམ་དང༌།
འཕགས་ལམ་ཡན་ལག་སྒོམ་ལམ་དུ་སྒོམ་པ་ཡོད་དེ། དབུས་མཐར། དབང་པོ་རྣམས་དང་
སྟོབས་རྣམས་ལ། ངེས་འབྱེད་ཆ་མཐུན་གཉིས་གཉིས་སོ། །ཞེས་དང༌། མདོ་སྡེའི་རྒྱན་
ལས༑ རྒྱལ་སྲས་བྱང་ཆུབ་ཕྱོགས་མཐུན་པ། །རྣམ་པ་སྣ་ཚོགས་ཐམས་ཅད་ནི། །རྟག་ཏུ་
མཐོང་བའི་ལམ་དེ་དང༌། །ལྷན་ཅིག་ཏུ་ནི་ཐོབ་པར་འདོད། །ཅེས་དང༌། མཛོད་ལས།
སྡེ་ཚན་བདུན་ནི་གོ་རིམས་བཞིན། །ལས་ནི་དང་པོ་པ་དག་དང༌། །ངེས་འབྱེད་ཆ་མཐུན་
རྣམས་དང་ནི། །སྒོམ་དང་མཐོང་ལ་རབ་ཏུ་ཕྱེ། ཞེས་གསུངས་པའི་ཕྱིར། མཛོད་ལས་སྒོམ་
ལམ་བྱང་ཆུབ་ཀྱི་ཡན་ལག་ཏུ་འཇོག་པའི་རྒྱུ་མཚན་ཡོད་དེ། སྒོམ་ལམ་དེ་མཐོང་ལམ་ལས་
བྱང་ཆུབ་ལ་ཉེ་བའི་ཕྱིར། མཐོང་ལམ་ནི་སྒོམ་ལམ་ལས་ཆེས་མྱུར་བར་འགྲོ་བའི་ཕྱིར་
འཕགས་ལམ་ཡན་ལག་ཏུ་བཞག་པའི་ཕྱིར། ཞེས་བརྗོད་དོ། །གསུམ་པ་ནི། བྱང་ཆུབ་ཀྱི་
ཕྱོགས་དང་མཐུན་པའི་ཆོས་དེ་ལ་སོ་བདུན་ཡོད་དེ། དེ་ལ་དྲན་པ་ཉེར་གཞག་བཞི། ཡང་
དག་སྤོང་བ་བཞི། རྫུ་འཕྲུལ་གྱི་རྐང་པ་བཞི། དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་
ལག་བདུན། འཕགས་ལམ་ཡན་ལག་བརྒྱད་རྣམས་སུ་ཡོད་པའི་ཕྱིར། བཞི་པ་ནི། ཆོས་
སོ་བདུན་པོ་དེ་རྫས་རིགས་ཀྱི་སྒོ་ནས་བཅུར་འདུ་བ་ཡིན་ཏེ། དད་པ། བརྩོན་འགྲུས། དྲན་
པ༑ ཤེས་རབ། ཏིང་ངེ་འཛིན། བཏང་སྙོམས། དགའ་བ། ཡང་དག་པའི་རྟོག་པ།

257
སྐབས་བཞི་པའི་སྤྱི་དོན།
ཚུལ་ཁྲིམས། ཤིན་ཏུ་སྦྱངས་པ་རྣམས་སུ་འདུ་བའི་ཕྱིར་ཏེ། མཛོད་ལས། མིང་གི་སྒོ་ནས་
རྫས་སུ་བཅུ། །དད་དང་བརྩོན་འགྲུས་དྲན་པ་དང༌། ཤེས་རབ་ཏིང་ངེ་འཛིན་བཏང་སྙོམས་
དགའ༑ རྟོག་དང་ཚུལ་ཁྲིམས་ཤིན་ཏུ་སྦྱངས། །ཞེས་དང༌། དྲན་པ་ཉེར་གཞག་ཤེས་རབ་
སྟེ། །བརྩོན་འགྲུས་ཡང་དག་འཇོག་ཅེས་བྱ། རྫུ་འཕྲུལ་རྐང་པ་ཏིང་འཛིན་ཏོ། །གཙོ་བོར་
སྨོས་པ་དེ་དག་ནི། །སྦྱོར་བྱུང་ཡོན་ཏན་ཀུན་ཀྱང་ཡིན། །ཞེས་གསུངས་པའི་ཕྱིར། ལྔ་པ་ནི།
བྱང་ཆོས་དེ་ལ་སོ་བདུན་དུ་གྲངས་ངེས་ཏེ། ཚོགས་ལམ་ནས་སངས་རྒྱས་ཀྱི་སའི་བར་གྱི་
མངོན་རྟོག།ས་ཀྱི་རྫས་རིགས་ལ་དེར་གྲངས་ངེས་པའི་ཕྱིར། དྲུག་པ་ནི། སོ་བདུན་པོ་འདི་ལ་
བྱང་ཆུབ་ཀྱི་ཕྱོགས་དང་མཐུན་པ་ཞེས་བརྗོད་པའི་རྒྱུ་མཚན་ཡོད་དེ། ཟད་མི་སྐྱེ་ཤེས་པའི་ཡེ་
ཤེས་ནི་བྱང་ཆུབ་ཡིན་ལ། དེ་སྐྱེ་བ་དང་རྗེས་སུ་མཐུན་པའི་རྒྱུ་མཚན་གྱིས་དེ་ལྟར་བཤད་པའི་
ཕྱིར་ཏེ། མཛོད་ལས། ཟད་དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་ཉིད་ཕྱིར།།
སུམ་ཅུ་རྩ་བདུན་དེ་ཕྱོགས་མཐུན། །ཞེས་གསུངས་པའི་ཕྱིར།
༼ སོ་སོའི་ངོ་བོ་ལ་དྲན་པ་ཉེར་བཞག་བཤད་པ།༽
༈ གཉིས་པ་ནི་སོ་སོའི་ངོ་བོ་བཤད་པ་ལ། དངོས་པོ་ལ་རྟོག་པའི་ལམ་དང༌། རྩོལ་པ་
ལས་བྱུང་བའི་ལམ་དང༌། ཏིང་ངེ་འཛིན་སྦྱོང་བའི་ལམ་དང༌། མངོན་པར་རྟོགས་པར་སྦྱོར་
བའི་ལམ་དང༌། མངོན་པར་རྟོགས་པ་དང་འབྲེལ་བའི་ལམ་དང༌། མངོན་པར་རྟོག་པའི་
ལམ་དང༌། རྣམ་པར་ངེས་པར་འབྱིན་པའི་ལམ་དང་བདུན་ལས། དང་པོ་དེ་སྟོན་པ་ལ།
དང་པོར་དངོས་པོ་ལ་ཡོངས་སུ་རྟོག་པའི་ལམ་ལ། བདེན་པ་བཞི་ལ་འཇུག་པར་བྱ་བའི་ཕྱིར།
ལུས་དང༌། ཚོར་བ་དང༌། སེམས་དང༌། ཆོས་རང་དང་སྤྱིའི་མཚན་ཉིད་ཀྱིས་ཡོངས་སུ་
བརྟགས་པ་དྲན་པ་ཉེ་བར་བཞག་པའི་རྣམ་པ་བཞིའོ། །ཞེས་གསུངས། གཞུང་དོན་ནི།
དངོས་པོ་ལ་ཡོངས་སུ་རྟོག་པའི་ལམ་ཆོས་ཅན། དུ་མར་ཡོད་དེ། ལུས་དྲན་པ་ཉེ་བར་
བཞག་པ། ཚོར་བ་དྲན་པ་ཉེ་བར་བཞག་པ། སེམས་དྲན་པ་ཉེ་བར་བཞག་པ། ཆོས་དྲན་པ་

258
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཉེ་བར་བཞག་པ་རྣམས་སུ་ཡོད་པའི་ཕྱིར། མཐའ་དཔྱད་པ་ལ། དམིགས་ཡུལ། སྒོམ་
ཚུལ༑ བསྒོམས་པའི་དགོས་པ། ངོ་བོ། དབྱེ་བ། ས་མཚམས། སྒྲ་བཤད། ཐེག་ཆེན་
གྱི་དྲན་པ་ཉེར་གཞག་མཆོག་ཏུ་བསྒྲུབ་པའོ། །དང་པོ་ནི། དྲན་པ་ཉེར་བཞག་གི་དམིགས་
ཡུལ་ཡོད་དེ། ལུས་ཚོར་སེམས་ཆོས་བཞི་པོ་དེ་དེ་ཡིན་པའི་ཕྱིར། ལུས་ལ་གསུམ་དུ་ཡོད་
དེ༑ དབང་རྟེན་མ་ཡིན་པའི་གཟུགས་སྒྲ་སོགས་ལྔ་ལྟ་བུ་ཕྱིའི་ལུས་དང༌། མིག་སོགས་
དབང་པོ་ལྔ་ལྟ་བུ་ནང་གི་ལུས་དང༌། དབང་རྟེན་བྱེད་པའི་གཟུགས་སོགས་ལྔ་ལྟ་བུ་གཉིས་
ཀའི་ལུས་རྣམས་སུ་ཡོད་པའི་ཕྱིར། ཚོར་བ་ལ་གསུམ་དུ་ཡོད་དེ། བདེ་སྡུག་བཏང་སྙོམས་
གསུམ་དུ་ཡོད་པའི་ཕྱིར། སེམས་ནི་རྣམ་པར་ཤེས་པ་ལ་བྱེད་ལ། ཆོས་ནི་ཚོར་བ་མ་ཡིན་
པའི་སེམས་བྱུང་ཐམས་ཅད་དང༌། ལྡན་མིན་འདུ་བྱེད་དང་འདུས་མ་བྱས་ཀྱི་ཆོས་ཐམས་ཅད་
ལ་བྱེད་དེ། ཀུན་བཏུས་ལས། དྲན་པ་ཉེ་བར་བཞག་པ་རྣམས་ཀྱི་དམིགས་པ་གང་ཞེ་ན།
ལུས་དང༌། ཚོར་བ་དང༌། སེམས་དང༌། ཆོས་རྣམས་སོ། །ཞེས་གསུངས་པའི་ཕྱིར།
བཞི་པོ་དེ་དམིགས་པར་འཇོག་པའི་རྒྱུ་མཚན་ཡོད་དེ། བྱིས་པ་རྣམས་ལུས་ལ་བདག་གི་རྟེན་
དང་༑ ཚོར་བ་ལ་བདག་གི་ལོངས་སྤྱོད་ཀྱི་གཞི་དང༌། སེམས་ལ་བདག་གི་དངོས་པོ་དང༌།
ཆོས་ལ་བདག་ཆགས་སོགས་ཀུན་ནས་ཉོན་མོངས་པ་དང༌། དད་སོགས་རྣམ་བྱང་དུ་མངོན་
པར་ཞེན་པ་སྤང་བའི་ཆེད་ཡིན་པའི་ཕྱིར་ཏེ། ཀུན་བཏུས་ལས། དེ་ལ་ཡང་བདག་གི་གནས་
ཀྱི་དངོས་པོ་དང་། བདག་གི་ལོངས་སྤྱོད་ཀྱི་གཞི་དང༌། བདག་གི་དངོས་པོ་དང༌། བདག་
ཀུན་ནས་ཉོན་མོངས་པ་དང་རྣམ་པར་བྱང་བའི་དངོས་པོའོ། །ཞེས་གསུངས་པའི་ཕྱིར།
གཉིས་པ་ལ། ཐུན་མོང་བ་དང༌། ཐུན་མོང་མ་ཡིན་པ་གཉིས་ལས། དང་པོ་ནི། ཇི་ལྟར་
སྒོམ་ཚུལ་ཡོད་དེ། ལུས་ཚོར་སེམས་ཆོས་བཞི་ལ་རང་སྤྱིའི་མཚན་ཉིད་གཉིས་གཉིས་ཀྱིས་
བརྟགས་ནས་སྒོམ་པར་བྱེད་པ་ཡིན་པའི་ཕྱིར་ཏེ། མཛོད་ལས། ལུས་ཚོར་སེམས་དང་ཆོས་
རྣམས་ལ། །མཚན་ཉིད་གཉིས་སུ་ཡོངས་བརྟགས་པས། དྲན་པ་ཉེར་བཞག་བསྒོམ་པར་བྱ།།
ཞེས་གསུངས་པའི་ཕྱིར། དེ་ཡང༌། མི་རྟག་སྡུག་བསྔལ་སྟོང་བདག་མེད་སྤྱིའི་མཚན་ཉིད་

259
སྐབས་བཞི་པའི་སྤྱི་དོན།
དང་༑ འདུས་བྱས་ཐམས་ཅད་མི་རྟག་པ། ཟག་བཅས་ཐམས་ཅད་སྡུག་བསྔལ་བ། ཆོས་
ཐམས་ཅད་སྟོང་ཞིང་བདག་མེད་པ་ཞེས་ཁྱད་གཞི་ཁྱད་ཆོས་ལ་སྦྱར་བ་རྣམས་སྤྱིའི་མཚན་ཉིད་
དུ་བཤད་དེ། མཛོད་འགྲེལ་ལས། དེ་དག་གི་རང་གི་མཚན་ཉིད་ནི་རང་གི་ངོ་བོའོ།།
སྤྱིའི་མཚན་ཉིད་ནི་འདུས་བྱས་རྣམས་མི་རྟག་པ་ཉིད་དང༌། ཟག་བཅས་རྣམས་སྡུག་བསྔལ་བ་
ཉིད་དང༌། ཆོས་ཐམས་ཅད་སྟོང་པ་དང་བདག་མེད་པ་ཉིད་དོ། །ཞེས་གསུངས་པའི་ཕྱིར།
དེའི་ཕྱིར་རང་མཚན་ཡང་ལུས་ལ་འབྱུང་བ་དང་འབྱུང་འགྱུར་གྱི་ལུས་ཀྱི་ངོ་བོ་དང༌། ཚོར་བ་
ལ་མྱོང་བའི་ངོ་བོ་དང༌། སེམས་ལ་དམིགས་བྱེད་ཀྱི་ངོ་བོ་དང༌། ཆོས་ལ་སེམས་བྱུང་ལ་
སོགས་པ་རང་རང་གི་ངོ་བོ་གང་ཡིན་པ་དེར་ལྟ་བུའོ། །མཚོན་ཙམ་མོ། །གཉིས་པ་ལ།
དམིགས་པ་དང༌། ཡིད་བྱེད་དང༌། འཐོབ་པ་གསུམ་ལས། དང་པོ་ཡོད་དེ། ཉན་རང་
རྣམས་ཀྱི་རང་གི་ལུས་སོགས་ཁོ་ན་དང༌། བྱང་སེམས་རྣམས་ཀྱིས་རང་གཞན་གཉིས་ཀའི་
ལུས་ལ་དམིགས་པའི་ཕྱིར། གཉིས་པ་ཡོད་དེ། ཉན་རང་རྣམས་ཀྱིས་མི་རྟག་སོགས་སུ་
ཡིད་ལ་བྱེད་ལ། བྱང་སེམས་རྣམས་ཀྱིས་ཆོས་ཀྱི་མཚན་མ་དེར་མི་དམིགས་པར་སྒོམ་པར་
བྱེད་པའི་ཕྱིར། གསུམ་པ་ཡོད་དེ། ཉན་རང་རྣམས་ཀྱིས་ཟག་བཅས་ཀྱི་ལུས་སོགས་དང་
བྲལ་བ་ཁོ་ནའི་ཕྱིར་སྒོམ་ལ། བྱང་སེམས་རྣམས་ཀྱིས་དེ་དང་འབྲལ་མི་འབྲལ་གཉིས་ཀའི་
ཕྱིར་མ་ཡིན་གྱི་མི་གནས་པའི་མྱང་འདས་སྒྲུབ་པའི་ཕྱིར་དུ་སྒོམ་པར་བྱེད་པའི་ཕྱིར། གསུམ་
པ་ནི། དེ་ལྟར་བསྒོམས་པའི་དགོས་པ་ཡོད་དེ། བདེན་བཞིའི་བླང་དོར་ལ་འཇུག་པར་བྱ་
བའི་ཆེད་དུ་ཡིན་པའི་ཕྱིར་ཏེ། ལུས་དྲན་པ་ཉེར་བཞག་བསྒོམས་པས་ཟག་བཅས་ཀྱི་ལུས་
གནས་ངན་ལེན་གྱི་སྡུག་བསྔལ་གྱི་ངོ་བོར་ཤེས་པ་དང༌། ཚོར་བ་དྲན་པ་ཉེར་བཞག་
བསྒོམས་པས་ཚོར་བ་བདེ་སྡུག་ནི་འབྲལ་བ་དང་མི་འབྲལ་བར་འདོད་པའི་སྲིད་པའི་རྒྱུ་ཡིན་
པའི་ཕྱིར་འབྲས་བུའི་སྒོ་ནས་རྟོག་ལ་སྲེད་པ་ཡང་ཀུན་འབྱུང་གི་གཙོ་བོ་ཡིན་པས་དེ་སྤོང་བར་
བྱེད་པ་དང༌། སེམས་དྲན་པ་ཉེར་བཞག་བདག་ཏུ་འཛིན་པའི་གཞི་སེམས་ལ་མི་རྟག་སོགས་
སུ་དཔྱད་པས་དེར་ཞེན་པ་ལྡོག་ལ། དེས་ན་བདག་ཆད་པར་དོགས་པ་མེད་པས་འགོག་པ་

260
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
མངོན་དུ་བྱེད་པ་ལ་མི་སྐྲག་པ་དང༌། ཆོས་དྲན་པ་ཉེར་བཞག་བསྒོམས་པས་ཀུན་ཉོན་གྱི་ཆོས་
ཐམས་ཅད་ལ་མི་མཐུན་པ་དང༌། རྣམ་བྱང་གི་ཆོས་ཐམས་ཅད་དེའི་གཉེན་པོར་ཤེས་པ་ན་དེ་
ཉིད་ཉེར་འཚེ་ལས་ལྡོག་པའི་ཐབས་སུ་ཤེས་ནས་སྐྱེད་པར་བྱེད་པའི་ཚུལ་དེས་བདེན་བཞི་ལ་
འཇུག་པའི་ཕྱིར། དབུས་མཐའ་ལས། གནས་ངན་ལེན་ཕྱིར་སྲེད་རྒྱུའི་ཕྱིར། །གཞི་ཡི་ཕྱིར་
དང་མ་རྨོངས་ཕྱིར། །བདེན་པ་བཞི་ལ་འཇུག་བྱ་བས། །དྲན་པ་ཉེ་བར་བཞག་པ་སྒོམ།།
ཞེས་གསུངས་པའི་ཕྱིར། བཞི་པ་ནི། ལུས་ཚོར་སེམས་ཆོས་བཞི་ལ་རང་སྤྱིའི་མཚན་ཉིད་
གཉིས་གཉིས་ཀྱིས་བརྟགས་ནས་སྒོམ་པར་བྱེད་པའི་དྲན་པ་དང་ཤེས་རབ་གང་རུང་གིས་
བསྡུས་པའི་ལམ་ཞུགས་ཀྱི་མཁྱེན་པ། དྲན་པ་ཉེར་བཞག་གི་མཚན་ཉིད་ཡིན་ཏེ། ཀུན་
བཏུས་ལས། ངོ་བོ་ཉིད་གང་ཞེ་ན་ཤེས་རབ་དང་དྲན་པའོ། །ཞེས་དང༌། མཛོད་ལས།
དྲན་པ་ཉེར་བཞག་ཤེས་རབ་སྟེ། །ཞེས་གསུངས་པའི་ཕྱིར། ལྔ་པ་ནི། དེ་ལ་དབྱེ་ན།
ལུས་དྲན་པ་ཉེར་བཞག་སོགས་བཞིར་ཡོད། དྲུག་པ་ནི། ཚོགས་ལམ་ནས་སངས་རྒྱས་ཀྱི་
སའི་བར་དུ་ཡོད་དོ། །བདུན་པ་ནི། ཤེས་རབ་ཀྱིས་དམིགས་པའི་ཡུལ་དྲན་པས་ཉེ་བར་
བཞག་སྟེ་མི་བརྗོད་པར་བྱེད་པས་ན་དྲན་པ་ཉེ་བར་བཞག་ཅེས་བྱའོ། །བརྒྱད་པ་ནི། ཐེག་
ཆེན་གྱི་དྲན་པ་ཉེར་བཞག་ཆོས་ཅན། ཐེག་དམན་གྱི་དྲན་ཉེ་ལས་མཆོག་ཏུ་གྱུར་ཏེ། དེ་ལ་
སྒོམ་པ་རྣམ་པ་བཅུ་བཞིས་མཆོག་ཏུ་གྱུར་པའི་ཕྱིར། ཐེག་པ་ཆེན་པོ་ལ་དམིགས་པ། ཤེས་
རབ་ལ་བརྟེན་པ། ལོག་ཞུགས་བཅུ་དྲུག་གི་གཉེན་པོ་བྱེད་པ། བདེན་བཞི་སྒོམ་པ་ལ་འཇུག་
པ༑ རང་གཞན་ཐམས་ཅད་ཀྱི་ལུས་སོགས་ལ་དམིགས་པ། ལུས་སོགས་སྟོང་པ་ཉིད་དུ་
ཡིད་ལ་བྱེད་པ། ཟག་བཅས་ཀྱི་ལུས་དང་བྲལ་ནས་ཟག་མེད་ཀྱི་ལུས་འཐོབ་པ། ཕྱིན་དྲུག་
ཉམས་སུ་ལེན་པ་དང་མཐུན་པ། ཉན་རང་སོགས་རྗེས་སུ་འཛིན་པ་དང་མཐུན་པ། ལུས་སྒྱུ་
མ༑ ཚོར་བ་རྨི་ལམ། སེམས་ནམ་མཁའ། ཆོས་སྤྲིན་ལྟར་ཤེས་པ། བསམ་བཞིན་དུ་
སྲིད་པར་འཁོར་ལོས་སྒྱུར་བ་སོགས་སུ་སྐྱེ་བ། རང་བཞིན་གྱི་དབང་པོ་རྣོ་བས་དྲན་ཉེ་སྒོམ་པ་
ན་ཐེག་དམན་ཡིད་བྱེད་སོགས་དང་མ་འདྲེས་པར་སྒོམ་པ། ལྷག་མེད་ཀྱི་མྱང་འདས་འགྲུབ་པ་

261
—2 སྐབས་བཞི་བའི་སྤྱི་དོན།
རྣམས་དང་ལྡན་པའི་ཕྱིར་ཏེ། མདོ་སྡེའི་རྒྱན་ལས། བློ་ལྡན་དྲན་པ་ཉེར་བཞག་ལ། །སྒོམ་
པ་རྣམ་པ་བཅུ་བཞི་ཡིས། །མཚུངས་པ་མེད་པའི་ཕྱིར་ན་དེ། །དེ་ལས་གཞན་ལས་ཁྱད་པར་
འཕགས༑ ༼ཞེས་གསུངས་པའི་ཕྱིར་དང༌། བརྟེན་དང་གཉེན་པོ་དག་དང་ནི། །དེ་བཞིན་དུ་
ནི་འཇུག་པ་དང༌། །དམིགས་པ་དང་ནི་ཡིད་བྱེད་དང༌། །ཐོབ་པ་སྒོམ་པ་ཁྱད་པར་འཕགས།།
མཐུན་པ་རྗེས་སུ་འཇུག་པ་དང༌། །ཡོངས་སུ་ཤེས་དང་སྐྱེ་བ་དང༌། །ཆེན་པོ་དང་ནི་མཆོག་
ཉིད་དང༌། །སྒོམ་དང་ཡང་དག་འགྲུབ་པས་གཞན། །ཞེས་གསུངས་པའི་ཕྱིར། མཚོན་ཙམ་
མོ༑ ༑རྒྱས་པར་གཞན་དུ་ཤེས་པར་བྱའོ།།
༼ ཡང་དག་སྤོང་བར་བཤད་པ།༽
༈ སྡེ་ཚན་གཉིས་པ་དེ་སྟོན་པ་ལ་དངོས་པོ་ལ་ཡོངས་སུ་རྟོག་པའི་ལམ་དེའི་འོག་ཏུ་རྩོལ་བ་
ལས་བྱུང་བའི་ལམ་འཆད་པའི་རྒྱུ་མཚན་ཡོད་དེ། ལུས་སོགས་ཀྱི་དངོས་པོ་ལ་རང་སྤྱིའི་
མཚན་ཉིད་ཀྱི་སྒོ་ནས་བརྟགས་ཏེ་ཞུགས་པ་ལ་སྤང་གཉེན་ལ་འདོར་ལེན་བྱེད་པའི་བརྩོན་
འགྲུས་འབྱུང་བའི་ཕྱིར། ཞེས་འཆད་པ་ལ། དེའི་འོག་ཏུ་ཞུགས་པ་ལ་བརྩོན་འགྲུས་འབྱུང་
བས་རྩོལ་བ་ལས་བྱུང་བའི་ལམ་ལ་མི་དགེ་བ་དང༌། དགེ་བ་སྐྱེས་པ་དང་མ་སྐྱེས་པ་དག་གོ་
རིམས་བཞིན་དུ་ཡང་དག་པར་སྤོང་བ་དང་མི་བསྐྱེད་པ་དང༌། སྤེལ་བ་དང༌། སྐྱེ་བའི་རྒྱུའི་
བརྩོན་འགྲུས་ཡང་དག་པར་སྤོང་བའི་རྣམ་པ་བཞིའོ། །ཞེས་གསུངས། གཞུང་དོན་ནི།
རྩོལ་བ་ལས་བྱུང་བའི་ལམ་ཆོས་ཅན། དུ་མར་ཡོད་དེ། དགེ་བའི་ཆོས་མ་སྐྱེས་པ་སྐྱེད་པའི།
སྐྱེས་པ་སྤེལ་བའི། མི་དགེ་བའི་ཆོས་མ་སྐྱེས་པ་མི་བསྐྱེད་པའི། སྐྱེས་པ་སྤོང་པའི་ཡང་དག་
སྤོང་བ་རྣམས་སུ་ཡོད་པའི་ཕྱིར། མཐའ་དཔྱད་པ་ལ། དམིགས་ཡུལ། ཇི་ལྟར་སྒོམ་པའི་
ཚུལ༑ དགོས་པ། ངོ་བོ། དབྱེ་བ། ས་མཚམས། སྒྲ་བཤད་པ། ཐེག་ཆེན་གྱི་ཡང་དག་
པར་སྤོང་བ་མཆོག་ཏུ་བསྒྲུབ་པའོ། །དང་པོ་ཡོད་དེ། དགེ་བ་རྣམ་བྱང་དང་མི་དགེ་བ་ཀུན་
ནས་ཉོན་མོངས་པ་སྐྱེས་མ་སྐྱེས་བཞི་པོ་དེ་དེའི་དམིགས་ཡུལ་ཡིན་པའི་ཕྱིར། གཉིས་པ་

262
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ཡོད་དེ། མི་དགེ་བའི་ཆོས་མ་སྐྱེས་པ་མི་བསྐྱེད་པ་དང༌། སྐྱེས་པ་རྣམས་སྤོང་བ་དང༌།
དགེ་བའི་ཆོས་མ་སྐྱེས་པ་སྐྱེད་པ་དང༌། སྐྱེད་པ་རྣམས་སྤེལ་བའི་ཕྱིར་དུ་འདུན་པ་སྐྱེད།
འབད༑ བརྩོན་འགྲུས་རྩོམ། སེམས་རབ་ཏུ་འཛིན། སེམས་རབ་ཏུ་འཇོག་པར་བྱེད་པའི་
ཕྱིར༑ མདོ་ལས། འདུན་པ་སྐྱེད་དོ། །འབད་དོ། །བརྩོན་འགྲུས་རྩོམ་མོ། །སེམས་རབ་
ཏུ་འཛིན་ཏོ། །སེམས་རབ་ཏུ་འཇོག་གོ །ཞེས་གསུངས་པའི་ཕྱིར་དང༌། ཀུན་བཏུས་ལས།
སྒོམ་པ་གང་ཞེ་ན་འདུན་པ་བསྐྱེད་དོ། །འབད་དོ། །བརྩོན་འགྲུས་རྩོམ་མོ། །སེམས་རབ་ཏུ་
འཛིན་ཏོ། །སེམས་རབ་ཏུ་འཇོག་གོ །ཞེས་གསུངས་པའི་ཕྱིར། གསུམ་པ་ཡོད་དེ། མི་
མཐུན་ཕྱོགས་མ་ལུས་པ་ཉམས་པར་བྱེད་པ་དང༌། གཉེན་པོའི་ཕྱོགས་མ་ལུས་པ་འཕེལ་བར་
བྱེད་པ་དང༌། དྲན་པ་ཉེར་བཞག་གི་དྲི་མ་སྦྱོང་བ་དང༌། རྫུ་འཕྲུལ་གྱི་རྐང་པ་མྱུར་དུ་འདྲེན་
པའི་དགོས་པ་ཡོད་པའི་ཕྱིར། དབུས་མཐར། མི་མཐུན་ཕྱོགས་དང་གཉེན་པོ་རྣམས། །རྣམ་
པ་ཐམས་ཅད་ཡོངས་ཤེས་ན། །དེ་དག་སྤོང་ཕྱིར་བརྩོན་འགྲུས་ནི། །རྣམ་པ་བཞི་དག་རབ་ཏུ་
འབྱུང༌། །ཞེས་གསུངས་པའི་ཕྱིར། བཞི་པ་ནི། སྤང་གཉེན་ལ་འདོར་ལེན་བྱེད་པ་ལ་སྤྲོ་
བའི་བརྩོན་འགྲུས་སུ་གྱུར་པའི་ལམ་ཞུགས་ཀྱི་མཁྱེན་པ། ཡང་དག་སྤོང་བའི་མཚན་ཉིད་ཡིན་
ཏེ༑ ཀུན་བཏུས་ལས། ངོ་བོ་ཉིད་གང་ཞེ་ན། བརྩོན་འགྲུས་སོ། །ཞེས་དང༌། མཛོད་
ལས༑ བརྩོན་འགྲུས་ཡང་དག་འཇོག་ཅེས་བྱ། ཞེས་གསུངས། ལྔ་པ་ནི། དེ་ལ་བཞིར་
ཡོད་དོ། །དྲུག་པ་ནི། ཚོགས་ལམ་ནས་སངས་རྒྱས་ཀྱི་སའི་བར་དུ་ཡོད་དོ། །བདུན་པ་ནི
སྤང་བྱ་ཡང་དག་པར་སྤོང་བས་ན་ཡང་དག་སྤོང་པ་ཞེས་བྱའོ། །བརྒྱད་པ་ནི་ཐེག་ཆེན་གྱི་ཡང་
དག་སྤོང་བ་དེ་ཐེག་དམན་གྱི་ཡང་དག་སྤོང་བ་ལས་ཁྱད་པར་དུ་འཕགས་པ་ཡིན་ཏེ། མདོ་
སྡེའི་རྒྱན་ལས། བརྟན་པ་རྣམས་ཀྱི་ཡང་དག་སྤོང༌། །ལུས་ཅན་ཀུན་དང་མཚུངས་པ་མེད།།
དྲན་པ་ཉེ་བར་བཞག་པ་ཡིས། །ཉེས་པ་རྣམས་ཀྱི་གཉེན་པོར་སྒོམ། །ཞེས་གསུངས་པའི་
ཕྱིར༑

263
སྐབས་བཞི་པའི་སྤྱི་དོན།
༼ རྫུ་འཕྲུལ་གྱི་རྐང་པ་བཞིར་བཤད་པ། ༽
གསུམ་པ་ནི། རྩོལ་བ་ལས་བྱུང་བའི་ལམ་དེའི་འོག་ཏུ་ཏིང་ངེ་འཛིན་ཡོངས་སུ་སྦྱོང་བའི་ལམ་
འཆད་པའི་རྒྱུ་མཚན་ཡོད་དེ། སྤང་གཉེན་ལ་འདོར་ལེན་བྱེད་པའི་བརྩོན་འགྲུས་དང་ལྡན་པ་ནི་
ཏིང་ངེ་འཛིན་གྱིས་སེམས་ལས་སུ་རུང་བ་སྟེ། ཡོན་ཏན་ཁྱད་པར་ཅན་སྐྱེ་བའི་གཞི་བྱེད་པའི་
ཕྱིར༑ ཞེས་འཆད་པ་ལ། བརྩོན་འགྲུས་དང་ལྡན་པ་ནི་སེམས་ལས་སུ་རུང་བ་ཉིད་དུ་བྱེད་
པས༑ ཏིང་ངེ་འཛིན་ཡོངས་སུ་སྦྱོང་བའི་ལམ་ལ། འདུན་པ་དང༌། བརྩོན་འགྲུས་དང༌།
སེམས་པ་དང༌། དཔྱོད་པའི་ཏིང་ངེ་འཛིན་སྦྱོང་བའི་འདུ་བྱེད་དང་ལྡན་པའི་རྫུ་འཕྲུལ་གྱི་རྐང་
པའི་རྣམ་པ་བཞིའོ། །ཞེས་གསུངས། གཞུང་དོན་ནི། ཏིང་ངེ་འཛིན་ཡོངས་སུ་སྦྱོང་བའི་
ལམ་ཆོས་ཅན། དུ་མར་ཡོད་དེ། འདུན་པའི་རྫུ་འཕྲུལ་གྱི་རྐང་པ། བརྩོན་འགྲུས་ཀྱི་རྫུ་
འཕྲུལ་གྱི་རྐང་པ། སེམས་པའི་རྫུ་འཕྲུལ་གྱི་རྐང་པ། དཔྱོད་པའི་རྫུ་འཕྲུལ་གྱི་རྐང་པ་རྣམས་
སུ་ཡོད་པའི་ཕྱིར། མཐའ་དཔྱད་པ་ལ། དམིགས་ཡུལ། སྒོམ་ཚུལ། དགོས་པ། ངོ་བོ།
དབྱེ་བ། ས་མཚམས། སྒྲ་བཤད་པ། ཐེག་ཆེན་གྱི་རྫུ་འཕྲུལ་གྱི་རྐང་པ་མཆོག་ཏུ་བསྒྲུབ་
པའོ༑ ༑དང་པོ་ཡོད་དེ། ལུས་གཅིག་དུ་མར་སྒྱུར་བ་དང་དུ་མ་གཅིག་ཏུ་སྒྱུར་བ་སོགས་རྫུ་
འཕྲུལ་གྱི་བྱ་བ་དེ་དེ་ཡིན་ཏེ། ཀུན་བཏུས་ལས། རྫུ་འཕྲུལ་གྱི་རྐང་པ་རྣམས་ཀྱི་དམིགས་པ་
གང་ཞེ་ན་ཏིང་ངེ་འཛིན་གྱིས་བསྒྲུབས་པའི་བྱ་བའོ། །ཞེས་གསུངས་པའི་ཕྱིར། གཉིས་པ་
ཡོད་དེ། ཉེས་པ་ལྔའི་གཉེན་པོར་སྤོང་བའི་འདུ་བྱེད་བརྒྱད་བརྟེན་པར་བྱེད་པ་ཡིན་ཏེ།
དབུས་མཐར། ཉེས་པ་ལྔ་སྤོང་འདུ་བྱེད་བརྒྱད། །བརྟེན་པའི་རྒྱུ་ལས་བྱུང་བའོ། །ཞེས་
དང་༑ ཀུན་བཏུས་ལས། སྒོམ་པ་གང་ཞེན་འདུ་བྱེད་བརྒྱད་གོམས་པར་བྱེད་པ་སྟེ། ཞེས་
གསུངས་པའི་ཕྱིར། ཉེས་པ་ལྔ་ཡོད་དེ། ཏིང་ངེ་འཛིན་སྒོམ་པ་ལ་འཇུག་པའི་གེཊ་ལེ་ལོ།
སྒོམ་པའི་སྦྱོར་བའི་དུས་སུ་གདམས་ངག་བརྗེད་པའི་ཉེས་པ། དངོསུ་སྒོམ་པའི་དུས་སུ་བྱིང་
རྒོད༑ བྱིང་རྒོད་བྱུང་བའི་ཚེ་གཉེན་པོ་འདུ་མི་བྱེད་པ། བྱིང་རྒོད་དང་བྲལ་ནས་ཏིང་ངེ་འཛིན་

264
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ལ་འབད་མེད་ལྷུན་གྲུབ་ཏུ་འཇུག་པའི་ཚེ་གཉེན་པོ་འདུ་བྱེད་པ་རྣམས་སུ་ཡོད་པའི་ཕྱིར་ཏེ།
དེ་ཉིད་ལས། ལེ་ལོ་དང་ནི་གདམས་ངག་རྣམས། བརྗེད་དང་བྱིང་དང་རྒོད་པ་དང༌། །འདུ་
མི་བྱེད་དང་འདུ་བྱེད་དེ། །འདི་དག་ཉེས་པ་ལྔར་འདོད་དོ། །ཞེས་གསུངས་པའི་ཕྱིར། སྤོང་
བའི་འདུ་བྱེད་བརྒྱད་ཡོད་དེ། འདུན་པ། རྩོལ་བ། དད་པ། ཤིན་ཏུ་སྦྱངས་པ། དྲན་པ།
ཤེས་བཞིན། སེམས་པ། བ་ཏང་སྙོམས་རྣམས་སུ་ཡོད་པའི་ཕྱིར། དང་པོ་བཞི་ལེ་ལོའི་
གཉེན་པོ་དང༌། ཕྱི་མ་བཞི་ཉེས་པ་ཕྱི་མ་བཞིའི་གཉེན་པོ་ཡིན་ཏེ། དབུས་མཐར། གནས་
དང་དེ་ལ་གནས་པ་དང༌། །རྒྱུ་དང་འབྲས་བུ་ཉིད་དུའོ། །དམིགས་པ་བརྗེད་པར་མ་གྱུར་
དང་༑ །བྱིང་དང་རྒོད་པ་རྟོག་པ་དང༌། །དེ་སྤོང་མངོན་པར་འདུ་བྱེད་དང༌། །ཞི་ཚེ་རྣལ་དུ་
འཇོག་པའོ། །ཞེས་གསུངས་པའི་ཕྱིར། དེ་ཡང༌། དང་པོ་བཞི་ནི་མངོན་པར་འདོད་པ་དང༌།
བརྩོན་འགྲུས་དང༌། མངོན་པར་ཡིད་ཆེས་པ་དང༌། ལུས་སེམས་ལས་སུ་རུང་བ་ཡིན་ལ།
དེ་བཞི་ཡང་རིམས་པ་ལྟར་རྟེན་དང་བརྟེན་པ་དང༌། རྒྱུ་དང་འབྲས་བུར་བཞག་སྟེ། །མངོན་
པར་འདོད་པ་ནི་རྩོལ་བའི་སྔོན་དུ་འགྲོ་བས་དེའི་རྟེན་དང༌། དེའི་ཕྱིར་རྩོལ་བ་ནི་བརྟེན་པ་དང༌།
རྟེན་འདུན་པའི་རྒྱུ་དད་པ་སྟེ། རྒྱུ་འབྲས་ལ་ཡིད་ཆེས་པའི་དད་པ་ཡོད་ན་མཉམ་པར་འཇོག་
པའི་བྱ་བ་འདོད་པའི་ཕྱིར། བརྟེན་པ་རྩོལ་བའི་འབྲས་བུ་ནི་ཤིན་ཏུ་སྦྱངས་པ་ཡིན་ཏེ། བརྩོན་
འགྲུས་བརྩམས་པས་ལུས་སེམས་ཤིན་སྦྱངས་ཀྱི་བདེ་བ་སྐྱེ་བའི་ཕྱིར། གསུམ་པ་ནི། སྤྲུལ་
སྒྱུར་སྣ་ཚོགས་པ་བྱེད་པ་དང༌། འཇིག་རྟེན་དང་འཇིག་རྟེན་ལས་འདས་པའི་ཕུན་ཚོགས་
ཐམས་ཅད་ཐོབ་པར་འགྱུར་བའི་དགོས་པ་ཁྱད་པར་ཅན་ཡོད་པའི་ཕྱིར་ཏེ། བྱམས་ཞུས་ཀྱི་
ལེའུར༑ བཅོམ་ལྡན་འདས་དེ་དག་གི་འབྲས་བུ་གང་ལགས་ཞེས་བགྱི བྱམས་པ་སེམས་
རྣམ་པར་དག་པའི་འབྲས་བུའོ། །ཤེས་རབ་རྣམ་པར་དག་པའི་འབྲས་བུའོ། །ཞེས་གསུངས་
པའི་ཕྱིར། བཞི་པ་ནི། ཉེས་པ་ལྔའི་གཉེན་པོར་སྤོང་བའི་འདུ་བྱེད་བརྒྱད་བརྟེན་པའི་ཏིང་ངེ་
འཛིན་དུ་གྱུར་པའི་ལམ་ཞུགས་ཀྱི་མཁྱེན་པ། རྫུ་འཕྲུལ་གྱི་རྐང་པའི་མཚན་ཉིད་ཡིན་ཏེ།
ཀུན་བཏུས་ལས། ངོ་བོ་ཉིད་གང་ཞེ་ན་ཏིང་ངེ་འཛིན་ཏོ། །ཞེས་དང༌། མཛོད་ལས། རྫུ་

265
སྐབས་བཞི་བའི་སྤྱི་དོན།
འཕྲུལ་རྐང་པ་ཏིང་ངེ་འཛིན་ཏོ། །ཞེས་གསུངས་པའི་ཕྱིར། ལྔ་པ་ནི། དེ་ལ། འདུན་པ།
བརྩོན་འགྲུས། སེམས་པ། དཔྱོད་པའི་རྫུ་འཕྲུལ་གྱི་རྐང་པ་བཞིར་ཡོད་དེ། དང་པོ་ནི།
གུས་སྦྱོར་གྱི་བརྩོན་འགྲུས་ལ་བརྟེན་ནས་སེམས་རྩེ་གཅིག་པ་ལ་རེག་པ་དང༌། གཉིས་པ་ནི།
རྒྱུན་སྦྱོར་གྱི་བརྩོན་འགྲུས་ལ་བརྟེན་ནས་སེམས་རྩེ་གཅིག་པ་ལ་རེག་པ་དང༌། གསུམ་པ་ནི།
སྔོན་གོམས་པའི་ཏིང་ངེ་འཛིན་ལ་བརྟེན་ནས་སེམས་རྩེ་གཅིག་པ་ལ་རེག་པ་དང༌། བཞི་པ་ནི།
ཚེ་འདིར་གཞན་གྱིས་བསྟན་པའི་ཤེས་རབ་ལ་བརྟེན་ནས་སེམས་རྩེ་གཅིག་པ་ལ་རེག་པའི་ཏིང་
ངེ་འཛིན་ཡིན་ཏེ། ཀུན་བཏུས་ལས། གྲོགས་གང་ཞེ་ན། འདུན་པ་དང༌། བརྩོན་འགྲུས་
དང་༑ སེམས་པ་དང༌། དཔྱོད་པ་དང༌། ཞེས་སོགས་གསུངས་པའི་ཕྱིར། དྲུག་པ་ནི།
སྔར་བཞིན་ནོ། །བདུན་པ་ནི། རྫུ་འཕྲུལ་གྱི་སྒོ་ནས་སངས་རྒྱས་ཀྱི་ཞིང་རབ་འབྱམས་སུ་
འགྲོ་བར་ནུས་པའི་རྐང་པ་དང་ལྡན་པས་ན་རྫུ་འཕྲུལ་གྱི་རྐང་པ་ཞེས་བྱའོ། །བརྒྱད་པ་ནི།
ཐེག་ཆེན་གྱི་རྫུ་འཕྲུལ་གྱི་རྐང་པ་དེ་ཐེག་དམན་གྱི་དེ་ལས་ཁྱད་པར་དུ་འཕགས་ཏེ། མདོ་སྡེའི་
རྒྱན་ལས། བརྟན་པ་རྣམས་ཀྱི་རྫུ་འཕྲུལ་གྱི། །རྐང་པ་མཚན་ཉིད་མཆོག་ལྡན་བཞི།།
བདག་ཉིད་དང་ནི་གཞན་དག་གིས། །དོན་ཀུན་འགྲུབ་པར་སྐྱེ་བའོ། །ཞེས་གསུངས་པའི་
ཕྱིར༑
༼ དད་སོགས་དབང་པོ་ལྔར་བཤད་པ།༽
༈ བཞི་པ་ནི། ཏིང་ངེ་འཛིན་ཡོངས་སུ་སྦྱོང་བའི་ལམ་གྱི་འོག་ཏུ་མངོན་པར་རྟོགས་པར་
སྦྱོར་བའི་ལམ་འཆད་པའི་རྒྱུ་མཚན་ཡོད་དེ། འདུན་པ་སོགས་ཀྱིས་སེམས་ཡོངས་སུ་སྦྱང་བ་
བྱས་པ་ལ་བདེན་པ་མངོན་པར་རྟོགས་བྱེད་དྲོ་བ་དང་རྩེ་མོ་འབྱུང་བས་དེ་ལྟར་བཤད་པའི་ཕྱིར
ཞེས་འཆད་པ་ལ། སེམས་ཡོངས་སུ་སྦྱང་བ་བྱས་པ་ལ་དྲོ་བ་དང་རྩེ་མོའི་སྦྱོར་བ་འབྱུང་བས་
མངོན་པར་རྟོགས་པར་སྦྱོར་བའི་ལམ་ལ་དྲོ་བ་དང་རྩེ་མོའི་ངོ་བོ་ཉིད། དད་པ་དང༌། བརྩོན་
འགྲུས་དང༌། དྲན་པ་དང༌། ཏིང་ངེ་འཛིན་དང༌། ཤེས་རབ་ཀྱི་དབང་པོའི་རྣམ་པའོ།།

266
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
གཞུང་དོན་ནི། མངོན་པར་རྟོགས་པ་ཡོངས་སུ་སྦྱོར་བའི་ལམ་ཆོས་ཅན་དུ་མར་ཡོད་དེ།
བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་དད་སོགས་དབང་པོ་ལྔ་ཡོད་པའི་ཕྱིར། འདི་ལ་
ཡང་སྔར་བཞིན་བརྒྱད་ལས། དང་པོ། དམིགས་ཡུལ་ཡོད་དེ། བདེན་པ་བཞི་པོ་དེ་དེ་ཡིན་
པའི་ཕྱིར་ཏེ། འདི་དག་འཕགས་ལམ་གྱི་སྦྱོར་བས་བསྡུས་པས་བདེན་བཞིའི་རྣམ་པ་ཅན་ཡིན་
པའི་ཕྱིར་ཏེ། ཀུན་བཏུས་ལས། དབང་པོ་རྣམས་ཀྱི་དམིགས་པ་གང་ཞེ་ན། འཕགས་པའི་
བདེན་པ་བཞི་རྣམས་སོ། །ཞེས་གསུངས་པའི་ཕྱིར། གཉིས་པ་སྒོམ་ཚུལ་ཡོད་དེ།
བསྒོམས་བྱུང་གི་རྣལ་འབྱོར་ལ་བརྟེན་ནས་བདེན་བཞིའི་བླང་དོར་ལ་ཡིད་ཆེས་པའི་དད་པས་
དམིགས་རྣམ་མི་བརྗེད་པར་འཛིན་པའི་དྲན་པ་རྒྱུན་ལྡན་དུ་སྒོམ་པར་བྱེད་པའི་ཕྱིར་ཏེ། ཀུན་
བཏུས་ལས། སྒོམ་པ་གང་ཞེ་ན་དད་པའི་དབང་པོ་ནི་བདེན་པ་རྣམས་ལ་མངོན་པར་ཡིད་ཆེས་
པའི་དད་ཚུལ་གྱིས་སྒོམ་པར་འགྱུར་རོ། །ཞེས་སོགས་གསུངས་པའི་ཕྱིར། གསུམ་པ་
དགོས་པ་ཡོད་དེ། དྲོད་རྩེ་མྱུར་དུ་རྫོགས་པ་དང༌། བཟོད་མཆོག་མྱུར་དུ་འཐོབ་པར་འགྱུར་
བའི་དགོས་པ་ཡོད་པའི་ཕྱིར་ཏེ། དེ་ཉིད་ལས། འབྲས་བུ་གང་ཞེ་ན་བདེན་པ་མྱུར་དུ་རྟོགས་
པར་བྱེད་པ་དང༌། དྲོ་བར་གྱུར་པ་དང༌། རྩེ་མོར་གྱུར་པ་དང༌། བཟོད་པ་དང༌། ཆོས་ཀྱི་
མཆོག་རྣམས་ཉེ་བར་སྒྲུབ་པོ། །ཞེས་གསུངས་པའི་ཕྱིར། བཞི་པ་ངོ་བོ་ཡོད་དེ། རང་
འབྲས་འཕགས་ལམ་སྐྱེད་པ་ལ་རང་དབང་དུ་གྱུར་པའི་མཁྱེན་པ། བྱང་ཕྱོགས་སོ་བདུན་གྱི་
ནང་ཚན་དུ་གྱུར་པའི་དབང་པོའི་མཚན་ཉིད། ལྔ་པ་དབྱེ་བ་ལ། དད་པའི་དབང་པོ། །བརྩོན་
འགྲུས་ཀྱི་དབང་པོ། །དྲན་པའི་དབང་པོ། ཏིང་ངེ་འཛིན་གྱི་དབང་པོ། ཤེས་རབ་ཀྱི་དབང་
པོ་དང་ལྡན་པ་ལྔ་ཡོད་དེ། དེ་ཉིད་ལས། དད་པ་དང༌། བརྩོན་འགྲུས་དང༌། དྲན་པ་དང༌།
ཏིང་ངེ་འཛིན་དང༌། ཤེས་རབ་བོ། །ཞེས་གསུངས་པའི་ཕྱིར། དེ་ཡང༌། དང་པོ་ནི།
བདེན་བཞིའི་བླང་དོར་ལ་ཡིད་ཆེས་པའི་དད་པ་དང༌གཉིས་པ་ནི། བདེན་བཞི་རྟོགས་པར་
བྱ་བ་ལ་སྤྲོ་བ་དང༌། གསུམ་པ་ནི། དེའི་དབང་དུ་བྱས་པའི་དམིགས་རྣམ་མི་བརྗེད་པར་
འཛིན་པ་དང༌། བཞི་པ་ནི དེའི་དོན་ལ་སེམས་རྩེ་གཅིག་པ་དང༌། ལྔ་པ་ནི། དེ་དག་སོ་

267
ཌ སྐབས་བཞི་པའི་སྤྱི་དོན།
མོར་རབ་ཏུ་རྣམ་པར་འབྱེད་པའོ། དྲུག་པ་ས་མཚམས་ནི། སྦྱོར་ལམ་དྲོད་ནས་སངས་རྒྱས་
ཀྱི་སའི་བར་དུ་ཡོད། བདུན་པ་སྒྲ་བཤད་པ་ནི། རང་འབྲས་འཕགས་ལམ་སྐྱེད་པ་ལ་རང་
དབང་དུ་གྱུར་པས་ན་དབང་པོ་ཞེས་བྱའོ།།
༼ སྟོབས་ལྔར་བཤད་པ། ༽
༈ ལྔ་པ་ནི། མངོན་པར་རྟོགས་པར་སྦྱོར་བའི་ལམ་གྱི་འོག་ཏུ་མངོན་པར་རྟོགས་པ་དང་
འབྲེལ་བའི་ལམ་འཆད་པའི་རྒྱུ་མཚན་ཡོད་དེ། དྲོད་དང་རྩེ་མོའི་ངོ་བོར་གྱུར་པའི་དབང་པོ་ལྔ་
ཐོབ་པ་ལས། བཟོད་པ་དང་ཆོས་མཆོག་གི་ངོ་བོ་སྟོབས་ལྔ་འབྱུང་བས་དེ་ལྟར་བཤད་པའི་
ཕྱིར༑ ཞེས་འཆད་པ་ལ། དྲོ་བ་ལ་སོགས་པ་ཐོབ་པ་ལ་བཟོད་པ་དང་ཆོས་ཀྱི་མཆོག་འབྱུང་
བས་མངོན་པར་རྟོགས་པ་དང་འབྲེལ་བའི་ལམ་ལ་བཟོད་པ་དང་ཆོས་མཆོག་གི་ངོ་བོ་ཉིད།
དད་པ་དང༌། བརྩོན་འགྲུས་དང༌། དྲན་པ་དང༌། ཏིང་ངེ་འཛིན་དང༌། ཤེས་ཀྱི་སྟོབས་དང་
རྣམ་པ་ལྔའོ། །ཞེས་གསུངས། གཞུང་དོན་ནི། མངོན་པར་རྟོགས་པ་དང་འབྲེལ་བའི་ལམ་
དེ་ལ་དུ་མ་ཡོད་དེ། དེ་ལ་བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་དད་སོགས་སྟོབས་ལྔ་
ཡོད་པའི་ཕྱིར། མཐའ་དཔྱད་པ་ལ དམིགས་ཡུལ་སྔ་མ་བཞིན་ནོ། །སྒོམ་ཚུལ་ཡོད་དེ
སྔ་མ་སྔ་མ་རྒྱུར་ཡོད་པས། ཕྱི་མ་ཕྱི་མ་ལ་འཇུག་པའི་ཕྱིར། དགོས་པ་ཡོད་དེ། མཐོང་
ལམ་སྐྱེད་པ་དང་སྦྱོར་ལམ་ཕྱི་མ་གཉིས་མྱུར་དུ་རྫོགས་པའི་དགོས་པ་ཡོད་པའི་ཕྱིར། ངོ་བོ་
ཡོད་དེ། རང་གི་མི་མཐུན་ཕྱོགས་ཀྱིས་རྫི་བར་མི་ནུས་པའི་མཁྱེན་པ་དེ། བྱང་ཕྱོགས་སོ་
བདུན་གྱི་ནང་ཚན་དུ་གྱུར་པའི་རྣམ་བྱང་གི་སྟོབས་ཀྱི་ངོ་བོ་ཡིན་པའི་ཕྱིར། དེ་ལ་དབྱེ་ན།
དེར་གྱུར་པའི་དད་པའི་སྟོབས། བརྩོན་འགྲུས་ཀྱི་སྟོབས། དྲན་པའི་སྟོབས། ཏིང་ངེ་འཛིན་
གྱི་སྟོབས། ཤེས་རབ་ཀྱི་སྟོབས་རྣམས་སུ་ཡོད་དོ། །ས་མཚམས་སྦྱོར་ལམ་བཟོད་པ་ནས་
སངས་རྒྱས་ཀྱི་སའི་བར་དུ་ཡོད་དོ། །ཅིའི་ཕྱིར་སྟོབས་ཞེས་བྱ་ཞེ་ན། རང་གི་མི་མཐུན་
ཕྱོགས་ཀྱིས་རྫི་བར་མི་ནུས་པའི་དོན་གྱིས་དེ་སྐད་ཅེས་བྱའོ། །དབང་སྟོབས་གཉིས་ལ་ཁྱད་

268
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
པར་ཡོད་དེ། རྣམ་བྱང་གི་དབང་པོ་དེ་མ་དད་པ་སོགས་ཀྱི་མི་མཐུན་ཕྱོགས་དང་གཉེན་པོ་
འདྲེས་པར་འབྱུང་ཞིང༌། ཅིག་ཤོས་དེ་དང་མ་འདྲེས་པར་གཉེན་པོའི་ངོ་བོར་འབྱུང་བའི་ཕྱིར་
ཏེ༑ འགྲེལ་ཆེན་ལས། དབང་པོ་ལྔ་དང་སྟོབས་ལྔ་ལ་ཁྱད་པར་ཅི་ཡོད་ཅེ་ན། མ་དད་པ་ལ་
སོགས་པ་མི་མཐུན་པའི་ཕྱོགས་དང༌། དད་པ་ལ་སོགས་པ་གཉེན་པོ་གཉིས་སུ་འདྲེས་པར་
འབྱུང་བ་ནི་དབང་པོ་ཞེས་བྱའོ། །མི་མཐུན་པའི་ཕྱོགས་ཀྱིས་མ་འདྲེས་པར་གཉེན་པོ་འབའ་
ཞིག་འབྱུང་བ་ནི་སྟོབས་ཞེས་བྱའོ། །ཞེས་གསུངས་པའི་ཕྱིར།
༼ བྱང་ཆུབ་ཡན་ལག་བདུན་བཤད་པ།༽
༈ དྲུག་པ་ནི། མངོན་པར་རྟོགས་པ་དང་འབྲེལ་བའི་ལམ་གྱི་འོག་ཏུ་མངོན་པར་རྟོགས་པའི་
ལམ་འཆད་པའི་རྒྱུ་མཚན་ཡོད་དེ། མངོན་རྟོགས་དང་སྦྱོར་བ་དང་དེའི་འབྲེལ་བའི་ལམ་གྱི་ངོ་
བོ་དྲོད་སོགས་བཞི་ཐོབ་པ་ལས། མངོན་པར་རྟོགས་པའི་ལམ་གྱི་ངོ་བོ་བདེན་པ་མངོན་སུམ་
དུ་གསར་དུ་མཐོང་བའི་ལམ་འབྱུང་བས་དེ་ལྟར་བཤད་པའི་ཕྱིར། ཞེས་འཆད་པ་ལ། དྲོ་བ་
ལ་སོགས་བཞི་རྟོགས་པ་ལ་བདེན་པ་མཐོང་བའི་ལམ་འབྱུང་བས་མངོན་པར་རྟོགས་པའི་ལམ་
ལ་དྲན་པ་དང༌། ཆོས་རབ་ཏུ་རྣམ་པར་འབྱེད་པ་དང༌། བརྩོན་འགྲུས་དང༌དགའ་བ་དང༌།
ཤིན་ཏུ་སྦྱངས་པ་དང༌། ཏིང་ངེ་འཛིན་དང༌། བཏང་སྙོམས་ཡང་དག་བྱང་ཆུབ་ཀྱི་ཡན་ལག་
གི་རྣམ་པ་བདུན་ནོ། །ཞེས་གསུངས། གཞུང་དོན་ནི། སྐབས་འདིར་བསྟན་གྱི་མངོན་པར་
རྟོགས་པའི་ལམ་ཆོས་ཅན། དུ་མར་ཡོད་དེ། དྲན་པ་ཡང་དག་བྱང་ཆུབ་ཀྱི་ཡན་ལག།
ཆོས་རབ་ཏུ་རྣམ་འབྱེད་ཡང་དག་བྱང་ཆུབ་ཀྱི་ཡན་ལག །བརྩོན་འགྲུས་ཡང་དག་བྱང་ཆུབ་ཀྱི་
ཡན་ལག །དགའ་བ་ཡང་དག་བྱང་ཆུབ་ཀྱི་ཡན་ལག །ཤིན་ཏུ་སྦྱངས་པ་ཡང་དག་བྱང་ཆུབ་
ཀྱི་ཡན་ལག །ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག །བཏང་སྙོམས་ཡང་དག་བྱང་
ཆུབ་ཀྱི་ཡན་ལག་རྣམས་སུ་ཡོད་པའི་ཕྱིར། འདི་ལ་ཡང་དམིགས་ཡུལ། སྒོམ་ཚུལ།
དགོས་པ། ངོ་བོ། །དབྱེ་བ། ཡན་ལག་ཏུ་འགྱུར་ཚུལ། ས་མཚམས། སྒྲ་བཤད།

269
སྐབས་བཞི་བའི་སྤྱི་དོན།
ཡན་ལག་དཔེ་དང་སྦྱར་བའོ། །དང་པོ་ཡོད་དེ། འཕགས་པའི་བདེན་པ་བཞི་པོ་དེ་དེ་ཡིན་
པའི་ཕྱིར་ཏེ། ཀུན་བཏུས་ལས། བྱང་ཆུབ་ཀྱི་ཡན་ལག་རྣམས་ཀྱི་དམིགས་པ་གང་ཞེ་ན།
འཕགས་པའི་བདེན་པ་བཞི་པོ་དག་གི་ཡང་དག་པ་ཇི་ལྟ་བ་ཉིད་དོ། །ཞེས་གསུངས་པའི་ཕྱིར།
གཉིས་པ་ཡོད་དེ། དྲན་པ་ཡང་དག་བྱང་ཆུབ་ཀྱི་ཡན་ལག་གིས་སྡུག་བདེན་ལ་དམིགས་ནས་
དེའི་དབེན་པ་ཚོལ་ཞིང་གནས། ཀུན་འབྱུང་ལ་དམིགས་ནས་དེའི་འདོད་ཆགས་དང་བྲལ་བ་
ཚོལ་ཞིང་གནས། འགོག་བདེན་ལ་དམིགས་ནས་དེ་མངོན་དུ་བྱེད་པ་ཚོལ་ཞིང་གནས།
ལམ་བདེན་ལ་དམིགས་ནས་དེ་སྒོམ་པ་ཚོལ་ཞིང་གནས་པར་བྱེད་པའི་ཕྱིར་ཏེ། དེ་ཉིད་ལས།
སྒོམ་པ་གང་ཞེ་ན། དྲན་པ་ཡང་དག་བྱང་ཆུབ་ཀྱི་ཡན་ལག །དབེན་པ་ལ་གནས་པ།
འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤོང་བས་ཡོངས་
སུ་སྒྱུར་བ་སྒོམ་པའོ། །དྲན་པ་ཡང་དག་བྱང་ཆུབ་ཀྱི་ཡན་ལག་ཇི་ལྟ་བར་བཏང་སྙོམས་ཡང་
དག་བྱང་ཆུབ་ཀྱི་ཡན་ལག་གི་བར་ལ་ཡང་དེ་བཞིན་ནོ། །ཞེས་གསུངས་པའི་ཕྱིར གསུམ་
པ་ཡོད་དེ། མཐོང་སྤང་མ་ལུས་པར་སྤོང་བའི་དགོས་པ་ཡོད་པའི་ཕྱིར། དེ་ཉིད་ལས།
འབྲས་བུ་གང་ཞེ་ན་མཐོང་བས་སྤང་བར་བྱ་བའི་ཉོན་མོངས་པ་རྣམས་སྤོང་བའོ། །ཞེས་
གསུངས་པའི་ཕྱིར། བཞི་པ་ནི། རང་གི་འབྲས་བུར་གྱུར་པའི་བྱང་ཆུབ་ཀྱི་རྒྱུ་བྱེད་པའི་
འཕགས་རྒྱུད་ཀྱི་མཁྱེན་པ། བྱང་ཆུབ་ཡན་ལག་གི་མཚན་ཉིད། ལྔ་པ་ནི། དེ་ལ་བདུན་ཡོད་
དེ༑ ཀུན་བཏུས་ལས། དྲན་པ་དང༌། ཆོས་རབ་ཏུ་རྣམ་པར་འབྱེད་པ་དང༌། བརྩོན་འགྲུས་
དང༌། དགའ་བ་དང༌། ཤིན་ཏུ་སྦྱངས་པ་དང༌། ཏིང་ངེ་འཛིན་དང༌། བཏང་སྙོམས་སོ།།
ཞེས་གསུངས་པའི་ཕྱིར། དྲུག་པ་ནི། ཡན་ལག་བདུན་པོ་དེ་ཡང་ལྔར་འདུ་སྟེ། དང་པོ་དེ་
གནས་ཀྱི་ཡན་ལག་དང༌། གཉིས་པ་དེ་རང་བཞིན་གྱི་ཡན་ལག་དང༌། གསུམ་པ་དེ་ངེས་
འབྱུང་གི་ཡན་ལག་དང༌། བཞི་པ་ཕན་ཡོན་གྱི་ཡན་ལག་དང༌། ཐ་མ་གསུམ་ཉོན་མོངས་
མེད་པའི་ཡན་ལག་ཡིན་པའི་ཕྱིར་ཏེ། དེ་ཉིད་ལས། དྲན་པ་ནི་གནས་ཀྱི་ཡན་ལག་གོ།
ཆོས་རབ་ཏུ་རྣམ་པར་འབྱེད་པ་ནི་ངོ་བོ་ཉིད་ཀྱི་ཡན་ལག་གོ །བརྩོན་འགྲུས་ནི་ངེས་འབྱུང་གི་

270
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཡན་ལག་གོ །དགའ་བ་ནི་ཕན་ཡོན་གྱི་ཡན་ལག་གོ །ཤིན་ཏུ་སྦྱངས་པ་དང༌། ཏིང་ངེ་
འཛིན་དང༌། བཏང་སྙོམས་ཀུན་ནས་ཉོན་མོངས་པ་མེད་པའི་ཡན་ལག་གོ་ཞེས་དང༌། དབུས་
མཐར༑ རང་བཞིན་ཡན་ལག་གནས་ཡན་ལག །གསུམ་པ་ངེས་འབྱུང་ཡན་ལག་སྟེ།།
བཞི་པ་ཕན་ཡོན་ཡན་ལག་ཡིན། །རྣམ་གསུམ་ཉོན་མོངས་མེད་ཡན་ལག །ཅེས་གསུངས་
པའི་ཕྱིར། བདུན་པ་ནི། མཐོང་ལམ་ནས་ཡོད་དོ། །བརྒྱད་པ་ནི། རང་གི་འབྲས་བུར་
གྱུར་པའི་བྱང་ཆུབ་ཀྱི་རྒྱུ་ཡིན་པས་ན་བྱང་ཆུབ་ཡན་ལག་ཞེས་བྱའོ། །དགུ་པ་ནི། ཡན་ལག་
བདུན་པོ་འདི་འཁོར་ལོས་སྒྱུར་བའི་རྒྱལ་པོའི་རིན་པོ་ཆེ་སྣ་བདུན་དང་ཆོས་མཚུངས་པ་ཡིན་ཏེ།
གོ་རིམས་བཞིན་དུ་ཤེས་བྱ་མ་རྒྱལ་བ་རྣམས་ལས་རྒྱལ་བར་བྱེད་པ་དང༌། མཚན་འཛིན་གྱི་
རྟོག་པ་ཐམས་ཅད་འཇོམས་པར་བྱེད་པ་དང༌། མངོན་ཤེས་ལ་སོགས་པའི་ཡོན་ཏན་རྣམས་
སྒྲུབ་པར་བྱེད་པ་དང༌། ཆོས་ཀྱི་སྣང་བ་རྣམ་པར་འཕེལ་བས་སེམས་དགའ་བར་བྱེད་པ་དང༌།
གནས་ངན་ལེན་གྱི་སྒྲིབ་པ་ལས་ཐར་པའི་ཤིན་ཏུ་སྦྱངས་པའི་བདེ་བ་སྐྱེད་པ་དང༌། ཏིང་ངེ་
འཛིན་ལ་བརྟེན་ནས་འདོད་དོན་ཐམས་ཅད་སྒྲུབ་པ་དང༌། མཉམ་གཞག་ལ་བརྟེན་ནས་སྤང་བྱ་
རྣམས་འཇོམས་ཤིང་རྗེས་ཐོབ་ལ་བརྟེན་ནས་རིགས་པའི་ཡོན་ཏན་ལེན་པའི་ཕྱིར་ཏེ། མདོ་སྡེའི་
རྒྱན་ལས། ཤེས་བྱ་མ་རྒྱལ་ལ་རྒྱལ་ཕྱིར། །དྲན་པ་དག་ནི་ཀུན་ཏུ་སྤྱོད། །འདི་ཡི་རྣམ་
འབྱེད་རྟོགས་པ་ཡིས། །མཚན་མ་ཐམས་ཅད་འཇོམས་པར་བྱེད། །འདི་ཡི་བརྩོན་འགྲུས་མ་
ལུས་པ། །མྱུར་དུ་རྟོགས་པར་བྱ་ཕྱིར་འཇུག །ཆོས་ཀྱི་སྣང་བ་རྣམ་འཕེལ་ནི། །དགའ་བས་
རྟག་ཏུ་རྒྱས་པར་འགྱུར། །སྒྲིབ་པ་ཀུན་ལས་ཐར་པའི་ཕྱིར། །ཤིན་ཏུ་སྦྱངས་པའི་བདེ་བ་
ཐོབ༑ ཏིང་ངེ་འཛིན་ལ་བསམ་པའི་དོན། །འབྱོར་པ་ཉེ་བར་སྐྱེ་བར་འགྱུར། །བཏང་སྙོམས་
ཀྱིས་ནི་ཐམས་ཅད་དུ། །འདི་ནི་ཇི་ལྟར་འདོད་བཞིན་གནས། །རྗེས་ལ་ཐོབ་དང་མི་རྟོག་པའི།།
གནས་པ་མཆོག་གིས་རྟག་ཏུ་གནས། །ཡོན་ཏན་དེ་ལྟའི་སེམས་དཔའ་ནི། །འཁོར་ལོས་
སྒྱུར་དང་འདྲ་བར་འཇུག །རྟག་ཏུ་རིན་ཆེན་བདུན་ལྟ་བུའི། །བྱང་ཆུབ་ཡན་ལག་རྣམས་ཀྱིས་
བསྐོར༑ ༑ཞེས་གསུངས་པའི་ཕྱིར།

271
༢ སྐབས་བཞི་པའི་སྤྱི་དོན
༼ འཕགས་ལམ་ཡན་ལག་བརྒྱད་བཤད་པ། ༽ au ༼༢༡༡༼༠
༈ བདུན་པ་ནི། མངོན་པར་རྟོགས་པའི་ལམ་གྱི་འོག་ཏུ་རྣམ་པར་དག་པར་ངེས་པར་འབྱིན་
པའི་ལམ་འཆད་པའི་རྒྱུ་མཚན་ཡོད་དེ། བདེན་པ་སྔར་མ་མཐོང་བ་མངོན་སུམ་དུ་གསར་དུ་
མཐོང་བའི་ལམ་ཐོབ་པ་ལས་སྒོམ་ལམ་གྱི་ངོ་བོ་རྣམ་པར་དག་པར་ངེས་འབྱིན་གྱི་ལམ་འབྱུང་
བས་དེ་ལྟར་བཤད་པའི་ཕྱིར། ཞེས་འཆད་པ་ལ། བདེན་པ་མཐོང་བ་ཡོངས་སུ་ཤེས་པ་ལ་
སྒོམ་པའི་ལམ་འབྱུང་བས་རྣམ་པར་དག་པར་ངེས་པར་འབྱིན་པའི་ལམ་ལ་ཡང་དག་པའི་ལྟ་
བ་དང༌། རྟོག་པ་དང༌། ངག་དང༌། ལས་ཀྱི་མཐའ་དང༌། འཚོ་བ་དང༌། རྩོལ་བ་དང༌།
དྲན་པ་དང༌། ཏིང་ངེ་འཛིན་འཕགས་པའི་ལམ་ཡན་ལག་བརྒྱད་ཀྱི་རྣམ་པ་བརྒྱད་དེ། ཞེས་
གསུངས༑ གཞུང་དོན་ནི། རྣམ་པར་དག་པ་ངེས་པར་འབྱིན་པའི་ལམ་ཆོས་ཅན། དུ་མར་
ཡོད་དེ། ཡང་དག་པའི་ལྟ་བ་འཕགས་པའི་ལམ་ཡན་ལག་སོགས་བརྒྱད་དུ་ཡོད་པའི་ཕྱིར།
འདི་ལ་ཡང་སྔ་མ་ལྟར་དགུ་ལས། དང་པོ་དམིགས་ཡུལ་ཡོད་དེ། བདེན་པ་བཞི་པོ་དེ་དེ་
ཡིན་པའི་ཕྱིར་ཏེ། ཀུན་བཏུས་ལས། ལམ་གྱི་ཡན་ལག་རྣམས་ཀྱི་དམིགས་པ་གང་ཞེ་ན།
དེའི་འོག་ཏུ་འཕགས་པའི་བདེན་པ་བཞི་པོ་རྣམས་ཀྱི་ཡང་དག་པ་ཇི་ལྟ་བའོ། །ཞེས་གསུངས།
གཉིས་པ་སྒོམ་ཚུལ་ཡོད་དེ། སྔར་བཞིན་ཡིན་པའི་ཕྱིར་ཏེ། དེ་ཉིད་ལས། སྒོམ་པ་ནི་བྱང་
ཆུབ་ཀྱི་ཡན་ལག་བཞིན་ནོ། །ཞེས་གསུངས་པའི་ཕྱིར། གསུམ་པ་དགོས་པ་ཡོད་དེ། སྒོམ་
སྤང་སྤོང་བ་དང༌། མཉམ་གཞག་ཏུ་མཐོང་བའི་དོན་རྗེས་ཐོབ་ཏུ་ཡོངས་སུ་དཔྱོད་པར་བྱེད་པ་
དང་༑ དམ་ཆོས་གོ་བར་བྱེད་པ་དང༌། གཞན་ཡིད་ཆེས་པར་བྱེད་པ་དང༌། རྩ་བའི་ཉོན་
མོངས་པའི་སྒྲིབ་པ་དང༌། ཡོན་ཏན་ལ་དབང་འབྱོར་བའི་སྒྲིབ་པ་རྣམ་པར་དག་པར་བྱེད་པའི་
འབྲས་བུ་དང་ལྡན་པའི་ཕྱིར་ཏེ། དེ་ཉིད་ལས། འབྲས་བུ་གང་ཞེ་ན། ཡོངས་སུ་དཔྱོད་པ་
དང་༑ གཞན་གོ་བར་བྱེད་པ་དང༌། ཞེས་སོགས་གསུངས་པའི་ཕྱིར། བཞི་པ་ངོ་བོ་ནི།
རང་འབྲས་འཕགས་ལམ་གྱི་རྒྱུར་གྱུར་པའི་འཕགས་རྒྱུད་ཀྱི་མཁྱེན་པ། འཕགས་ལམ་ཡན་

272
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ལག་གི་མཚན་ཉིད། ལྔ་པ་དབྱེ་བ་ནི། ཡང་དག་པའི་ལྟ་བ་འཕགས་པའི་ལམ་ཡན་ལག་
དང་༑ ཡང་དག་པའི་རྟོག་པ་འཕགས་པའི་ལམ་ཡན་ལག་དང༌། ཡང་དག་པའི་ངག་
འཕགས་པའི་ལམ་ཡན་ལག་དང༌། ཡང་དག་པའི་ལས་ཀྱི་མཐའ་འཕགས་པའི་ལམ་ཡན་
ལག་དང༌། ཡང་དག་པའི་འཚོ་བ་འཕགས་པའི་ལམ་ཡན་ལག་དང༌། ཡང་དག་པའི་རྩོལ་
བ་འཕགས་པའི་ལམ་ཡན་ལག་དང༌། ཡང་དག་པའི་དྲན་པ་འཕགས་པའི་ལམ་ཡན་ལག་
དང་༑ ཡང་དག་པའི་ཏིང་ངེ་འཛིན་འཕགས་པའི་ལམ་ཡན་ལག་གི་བར་བརྒྱད་དུ་དུ་ཡོདཡོད་དེ།
ཀུན་བཏུས་ལས། ཡང་དག་པའི་ལྟ་བ་དང༌། ཞེས་སོགས་གསུངས་པའི་ཕྱིར། དྲུག་པ་
ཡན་ལག་ཏུ་འདུ་ཚུལ་ནི། བརྒྱད་པོ་དེ་ཡང་བཞིར་འདུ་བ་ཡིན་ཏེ། ཀུན་བཏུས་ལས།
ཡང་དག་པའི་ལྟ་བ་ནི་ཡོངས་སུ་དཔྱོད་པའི་ཡན་ལག་གོ །ཡང་དག་པའི་རྟོག་པ་ནི་གཞན་ལ་
གོ་བར་བྱེད་པའི་ཡན་ལག་གོ །ཡང་དག་པའི་ངག་དང༌ལས་ཀྱི་མཐའ་དང༌། འཚོ་བ་ནི་
གཞན་ཡིད་ཆེས་པར་བྱེད་པའི་ཡན་ལག་སྟེ། ལྟ་བ་དང༌། ཚུལ་ཁྲིམས་དང༌། འཚོ་བ་རྣམ་
པར་དག་པའི་ཕྱིར་རོ། །ཡང་དག་པའི་རྩོལ་བ་ནི། ཉོན་མོངས་པའི་སྒྲིབ་པ་རྣམ་པར་དག་
པའི་ཡན་ལག་གོ །ཡང་དག་པའི་དྲན་པ་ནི། ཉོན་མོངས་པ་སྦྱོང་བའི་ཡན་ལག་གོ །ཡང་
དག་པའི་ཏིང་ངེ་འཛིན་ནི་ཡོན་ཏན་ཁྱད་པར་ཅན་ལ་སྒྲིབ་པ་རྣམ་པར་སྦྱོང་པའི་ཡན་ལག་གོ།
ཞེས་གསུངས་པའི་ཕྱིར། ཕྱི་མ་གསུམ་ཡན་ལག་གཅིག་ཏུ་འདྲེན་ནོ། །དབུས་མཐར།
ཡོངས་སུ་དཔྱོད་དང་གོ་བྱེད་དང༌། རྣམ་གསུམ་གཞན་ཡིད་ཆེས་པར་བྱེད། མི་མཐུན་
ཕྱོགས་ཀྱི་གཉེན་པོར་ནི། ལམ་གྱི་ཡན་ལག་འདི་བརྒྱད་དོ། །ལྟ་དང་ཚུལ་ཁྲིམས་ཡོ་བྱད་
བསྙུངས༑ ༑ཁགཞན་ལ་རྣམ་པར་རིག་བྱེད་འདོད། །ཉོན་མོངས་ཉེ་བའི་ཉོན་མོངས་དབང༌།།
མི་མཐུན་ཕྱོགས་ཀྱི་གཉེན་པོའོ། །ཞེས་དང༌། མདོ་སྡེའི་རྒྱན་ལས། དེ་ཡི་འོག་ཏུ་ཇི་ལྟ་
བུར༑ ༑རྟོགས་པའི་རྗེས་སུ་འཇུག་པ་སྐྱེ། །རྣམ་བཞག་བཞིན་ནི་རྟོགས་པ་དང༌། །རྣམ་པར་
བཞག་ལ་འཇུག་པ་དང༌། །ལས་གསུམ་རྣམ་པར་དག་པ་དང༌། །ཤེས་བྱ་དག་དང་ལམ་དག་
ནི༑ ༑ཡོན་ཏན་ཁྱད་པར་ཅན་གྱི་ནི། །སྒྲིབ་པའི་གཉེན་པོར་སྒོམ་པའོ། །ཞེས་གསུངས་པའི་

273
སྐབས་བཞི་པའི་སྤྱི་དོན།
ཕྱིར༑ དེ་ཡང་དོན་བསྡུ་ན། ཡང་དག་པའི་ལྟ་བ་ནི། ཡོངས་སུ་དཔྱོད་པའི་ཡན་ལག་ཡིན་
ཏེ༑ དེ་མཉམ་གཞག་གི་རྟོགས་པ་ཡོངས་སུ་དཔྱོད་པ་ཡིན་པའི་ཕྱིར། རྟོག་པ་གོ་པར་བྱེད་
པའི་ཡན་ལག་ཡིན་ཏེ། དེས་ཀུན་ནས་བསླངས་ནས་ངག་གི་གོ་བར་བྱེད་པའི་ཕྱིར། དེའི་
འོག་མ་གསུམ་གཞན་ཡིད་ཆེས་པའི་ཡན་ལག་ཡིན་ཏེ། ངག་གི་ཐ་སྙད་དང་འབྲེལ་བའི་
གཏམ་གྱིས་ལྟ་བ་རྣམ་དག་ཏུ་བྱེད། ལས་ཀྱི་མཐའ་བྱ་བ་མ་ཡིན་པ་མི་བྱེད་པས་ཚུལ་ཁྲིམས་
རྣམ་དག་ཏུ་བྱེད། འཚོ་བས་ཆོས་གོས་སོགས་ཇི་ལྟར་གནང་བ་བཞིན་ལོངས་སྤྱོད་པས་ཡོ་
བྱད་བསྲུངས་པ་ལ་ཡིད་ཆེས་པར་བྱེད་པའི་ཕྱིར། ཕྱི་མ་གསུམ་གཉེན་པོའི་ཡན་ལག་ཏུ་འདུ་
སྟེ༑ རྩོལ་བས་སྒོམ་སྤང་གི་ཉོན་མོངས་པ་དང༌། དྲན་པས་ཉེ་ཉོན་བྱིང་རྒོད་དང༌། ཏིང་ངེ་
འཛིན་གྱིས་མངོན་ཤེས་སོགས་ཡོན་ཏན་ཁྱད་པར་ཅན་སྒྲུབ་པས་རང་གི་མི་མཐུན་ཕྱོགས་ཀྱི་
གཉེན་པོ་བྱེད་པའི་ཕྱིར། བདུན་པ་ས་མཚམས་ནི། གཙོ་ཆེ་པར་སྒོམ་ལམ་ནས་ཡོད།
བརྒྱད་པ་སྒྲ་བཤད་པ་ནི། རང་གི་འབྲས་བུར་གྱུར་པའི་འཕགས་ལམ་གྱི་ཡན་ལག་སྟེ་རྒྱུ་བྱེད་
པས་ན་འཕགས་ལམ་ཡན་ལག་ཅེས་བྱའོ། །དགུ་པ་ཡན་ལག་དཔེ་དང་སྦྱར་བ་ལ། མདོ་
ལས་གསུངས་ཚུལ་དང༌། རྒྱུད་བླ་མར་གསུངས་ཚུལ་གཉིས་ལས། དང་པོ་ནི། འཕགས་
ལམ་ཡིན་ལག་བརྒྱད་པོ་འདི་འཁོར་ལོས་སྒྱུར་བའི་རྒྱལ་པོའི་འཁོར་ལོ་རིན་པོ་ཆེ་དང་ཆོས་
མཚུངས་པ་ཡིན་ཏེ། དེ་གདུལ་བྱའི་རྒྱུད་ལ་རིམ་གྱིས་འཕོ་བ་དེ་འཁོར་ལོ་ཡུལ་གཞན་ནས་
གཞན་དུ་འཕོ་བ་དང་ཆོས་མཚུངས། ཡང་དག་པའི་ལྟ་བ་རྟོག་པ། རྩོལ་བ་དྲན་པ་བཞི་ནི།
ལྷག་པ་ཤེས་རབ་ཀྱི་བསླབ་པར་འདུས་པས་དེས་རང་གི་མི་མཐུན་ཕྱོགས་འཇོམས་པས་ན་
གཅོད་པར་བྱེད་པའི་རྩིབས་དང་ཆོས་མཚུངས། ཡང་དག་པའི་ངག་ལས་ཀྱི་མཐའ་འཚོ་བ་
གསུམ་ལྷག་པ་ཚུལ་ཁྲིམས་ཀྱི་བསླབ་པར་འདུས་པས་དེ་གསུམ་ནི་ཡོན་ཏན་ཀུན་གྱི་གཞི་རྟེན་
བྱེད་པས་རྟེན་པར་བྱེད་པའི་ལྟེ་བ་དང་ཆོས་མཚུངས། ཡང་དག་པའི་ཏིང་ངེ་འཛིན་ནི་ལྷག་
པའི་ཏིང་ངེ་འཛིན་གྱི་བསླབ་པ་ཡིན་པས་དེས་སེམས་དམིགས་པ་ལ་སྡུད་པར་བྱེད་པས་ན་སྡུད་
པར་བྱེད་པའི་མུ་ཁྱུད་དང་ཆོས་མཚུངས་པའི་ཕྱིར་ཏེ། མཛོད་ལས། ཆོས་ཀྱི་འཁོར་ལོ་

274
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
མཐོང་བའི་ལམ། །མྱུར་བར་འགྲོ་སོགས་རྩིབས་སོགས་ཀྱིས། །ཞེས་གསུངས་པའི་ཕྱིར།
གཉིས་པ་ནི། ཡན་ལག་བརྒྱད་དང་ལྡན་པའི་ཆུ་ནི་འབབ་པའི་ཆུ་ཡི་སྣོད་ཀྱི་དབྱེ་བས་མངར་
བ་དང་སྐྱུར་བ་དང་ཤིན་ཏུ་ཁ་བའི་རོ་དང་ལྡན་པར་འགྱུར་བ་བཞིན་དུ། འཕགས་ལམ་ཡན་
ལག་བརྒྱད་པོ་དེ་ཡང༌། ཐེག་པ་ཆེ་འབྲིང་ཆུང་གསུམ་དང་འབྲེལ་བའི་བྱེ་བྲག་གིས་རབ་
འབྲིང་ཐ་གསུམ་དུ་འགྱུར་བ་ཡིན་ཏེ། རྒྱུད་བླ་མ་ལས། ཇི་ལྟར་བསིལ་དང་ཞིམ་དང་འཇམ་
པ་དང༌། །ཡང་བའི་ཆུ་ནི་སྤྲིན་དེ་ལས་འཐོན་པ། །ས་ལ་བ་ཚྭ་ལ་སོགས་གནས་འབྲེལ་བས།
ཤིན་ཏུ་མང་པོའི་རོར་ནི་འགྱུར་བ་བཞིན། །དེ་བཞིན་འཕགས་ལམ་ཡན་ལག་བརྒྱད་ཆུའི་ཆར།
རབ་བརྩེ་སྤྲིན་གྱི་སྙིང་པོ་ལས་འཐོན་པ། །འགྲོ་བའི་རྒྱུད་ཀྱི་གནས་ཀྱི་དབྱེ་བ་ལས། རྣམ་པ་
མང་པོའི་རོ་དང་ལྡན་པར་འགྱུར། །ཞེས་གསུངས་པའི་ཕྱིར། བྱང་ཆུབ་ཡན་ལག་དང་
འཕགས་ལམ་ཡན་ལག་གཉིས་འདིར་མཐོང་ལམ་དང་སྒོམ་ལམ་ལ་དངོས་སུ་བཞག་ཀྱང༌།
མཐོང་ལམ་ནས་བྱང་ཕྱོགས་སོ་བདུན་རྫོགས་པར་འཐོབ་སྟེ། མདོ་སྡེའི་རྒྱན་ལས། རྒྱལ་
སྲས་བྱང་ཆུབ་ཕྱོགས་མཐུན་པ། །རྣམ་པ་སྣ་ཚོགས་ཐམས་ཅད་ནི། །རྟག་ཏུ་མཐོང་བའི་ལམ་
དེ་དང༌། །ལྷན་ཅིག་ཏུ་ནི་ཐོབ་པར་འདོད། །ཅེས་དང༌། ས་ཞུགས་པ་ལ་བྱང་ཆུབ་ཀྱི།།
ཡན་ལག་རྣམ་པར་བཞག་པ་བརྗོད། །ཅེས་གསུངས་པའི་ཕྱིར། དེ་དག་གི་དོན་བསྡུས་ནས་
བཤད་པ་ལ། དེ་ལྟར་ན་སློབ་མ་རྣམས་ལ་ཀུན་ཤེས་པ་ཉིད་ཀྱི་ལམ་གྱི་རྟེན་ཅན་གྱི་སུམ་ཅུ་རྩ་
བདུན་ཡིན་ནོ། །ཞེས་གསུངས།
བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་ལམ་ཤེས་ཀྱི་
རྣམ་པ་ལ།
༼ གཉེན་པོའི་ལམ་གསུམ་བཤད་པ། ༽
༈ གཉིས་པ་ལམ་ཤེས་ཀྱི་རྣམ་པ་སྟོན་པ་ལ་སོ་སོར་བཤད་པ་དང༌། དོན་བསྡུ་བ་གཉིས་

275
སྐབས་བཞི་པའི་སྤྱི་དོན།
ལས༑ དང་པོ་ནི། ལམ་ཤེས་པ་ཉིད་ལ། ཞེས་སོགས་ཀྱིས་འཆད། གཉིས་པ་ནི། དེ་
ལྟར་ན་བྱང་ཆུབ་སེམས་དཔའ་རྣམས་ལ་ལམ་ཤེས་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་སུམ་
ཅུ་རྩ་བཞིའོ། །ཞེས་བཤད། དེ་ཡང༌། དང་པོ་ལ། གཉེན་པོའི་ལམ། སྤྲུལ་པའི་ལམ།
མཐོང་ཆོས་ལ་བདེར་གནས་ཀྱི་ལམ། འཇིག་རྟེན་ལས་འདས་པའི་ལམ། སྤོང་པའི་ལམ།
སངས་རྒྱས་ཀྱི་ལམ་དང་དྲུག་ལས། དང་པོ་དེ་སྟོན་པ་ལ། ལམ་ཤེས་པ་ཉིད་ལ་གཉེན་པའི་
ལམ་ལྟ་བས་བྱས་པའི་གཉེན་པོ་དང༌། དེའི་རྒྱུ་མཚན་གྱིས་རྣམ་པར་རྟོག་པའི་གཉེན་པོ་དང༌
ཁམས་གསུམ་པོ་ལ་སྨོན་པའི་གཉེན་པོ་ཞེས་བྱ་བ་དེ་ལྟ་བུའི་ངོ་བོ་ཉིད་ལ་གོ་རིམ་བཞིན་དུ་སྟོང་
པ་དང་བདག་མེད་པའི་རྣམ་པའི་ངོ་བོ་ཉིད་ནི་རྣམ་པར་ཐར་པའི་སྒོ་དང་པོའོ། །འགོག་པ་དང་
ལམ་གྱི་བདེན་པའི་ངོ་བོ་ཉིད་ནི་གཉིས་པའོ། །མི་རྟག་པ་དང་སྡུག་བསྔལ་བ་དང་ཀུན་འབྱུང་
བའི་བདེན་པའི་རྣམ་པའི་ངོ་བོ་ཉིད་ནི་གསུམ་པ་སྟེ། དེ་ལྟར་ན་རྣམ་པར་ཐར་བའི་སྒོ་གསུམ་
གྱི་རྣམ་པ་གསུམ་མོ། །ཞེས་གསུངས། གཞུང་དོན་ནི། རང་གི་བསལ་བྱར་གྱུར་པའི་སྒྲོ་
འདོགས་ཀྱི་ཞེན་ཡུལ་མེད་པར་རྟོགས་པའི་སྒོ་ནས་རང་གི་བསལ་བྱར་གྱུར་པའི་སྒྲོ་འདོགས་
འཇོམས་པར་ནུས་པས་རབ་ཏུ་ཕྱེ་བའི་མཁྱེན་པ་ཆོས་ཅན། འདིར་བསྟན་གཉེན་པོའི་ལམ་གྱི་
མཚན་ཉིད་ཡིན་ཏེ། དེའི་འཇོག་བྱེད་ཆོས་གསུམ་ཚང་བ་ཡིན་པའི་ཕྱིར། འདིར་བསྟན་
གཉེན་པོའི་ལམ་ཆོས་ཅན། ཁྱོད་ལ་གསུམ་དུ་ཡོད་དེ། ཁྱོད་ལ་རྣམ་ཐར་སྒོ་གསུམ་གྱི་མཁྱེན་
པ་གསུམ་དུ་ཡོད་པའི་ཕྱིར། མཐའ་དཔྱད་པ་ལ། མཛོད་ལས་གསུངས་ཚུལ་དང༌། མདོ་
སྡེའི་རྒྱན་ལས་གསུངས་ཚུལ་དང༌། ཀུན་བཏུས་ལས་གསུངས་ཚུལ་དང་གསུམ་ལས། དང་
པོ་ནི། མཛོད་ལས། མཚན་མེད་ཞི་བའི་རྣམ་པ་དང༌། །སྟོང་ཉིད་བདག་མེད་སྟོང་ཉིད་དུ།།
འཇུག་པའོ་སྨོན་པ་མེད་པ་ནི། །དེ་ལས་གཞན་བདེན་རྣམ་པ་དང༌། ཞེས་འགོག་བདེན་གྱི་
རྣམ་པ་བཞི། གཟུགས་སོགས་དོན་ལྔ་དང༌། ཕོ་མོ་དང་འདུས་བྱས་ཀྱི་མཚན་ཉིད་གསུམ་སྟེ་
མཚན་མ་བཅུ་པོ་དེ་ལ་དམིགས་པའི་ཏིང་ངེ་འཛིན་ནི་རྣམ་པར་ཐར་པའི་སྒོ་མཚན་མ་མེད་པ་
དང༌། སྡུག་བསྔལ་གྱི་སྟོང་བདག་མེད་ལ་དམིགས་པའི་ཏིང་འཛིན་ནི་རྣམ་པར་ཐར་པའི་སྒོ་

276
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
སྟོང་པ་ཉིད་ཀྱི་ཏིང་ངེ་འཛིན་དང༌། དེ་རྣམས་ལས་གཞན་པའི་བདེན་པའི་རྣམ་པ་ལ་དམིགས་
པའི་ཏིང་ངེ་འཛིན་ནི་རྣམ་པར་ཐར་པའི་སྒོ་སྨོན་པ་མེད་པའི་ཏིང་ངེ་འཛིན་དུ་བཤད་དོ། །གཉིས་
པ་ནི། དེ་ཉིད་ལས། ཏིང་འཛིན་གསུམ་གྱི་སྤྱོད་ཡུལ་ནི། །བདག་མེད་རྣམ་པ་གཉིས་པོ་
དང༌། །བདག་ཏུ་ལྟ་བའི་རྟེན་དང་ནི། དེ་དག་ཉེར་ཞི་ཡིན་ཞེས་བྱ། །རྣམ་པར་མི་རྟོག་རྒྱབ་
ཀྱིས་ཕྱོགས། །རྟག་ཏུ་དགའ་དང་ལྡན་པའོ། །ཞེས་རྣམ་པར་ཐར་པའི་སྒོ་སྟོང་པ་ཉིད
མཚན་མ་མེད་པ། སྨོན་པ་མེད་པ་རྣམས་གོ་རིམས་བཞིན་དུ། བདག་མེད་པ་གཉིས་དང༌
མི་རྟག་སྡུག་བསྔལ་ཀུན་འབྱུང་གི་ཕུང་པོ་སྡུག་བདེན་ཉེ་བར་ཞི་བའི་མྱང་འདས་ལ་དམིགས་
ནས་གོ་རིམས་བཞིན་དུ་བདག་ཏུ་རྣམ་པར་མི་རྟོག་པ་དང༌། རྒྱབ་གྱིས་ཕྱོགས་པ་དེ་དང༌།
དགའ་བ་དང་ལྡན་པའི་རྣམ་པ་ཅན་དུ་གསུངས་སོ། །གསུམ་པ་ནི། ཀུན་བཏུས་ལས། རྣམ་
པ་བཅུའི་ནང་ནས་སྟོང་པ་ཉིད་ཀྱི་རྣམ་པ་དུ་ཞེ་ན་གཉིས་སོ། །སྨོན་པ་མེད་པའི་རྣམ་པ་དུ་ཞེ་ན་
དྲུག་གོ །མཚན་མ་མེད་པའི་རྣམ་པ་དུ་ཞེ་ན་བརྒྱད་དོ། །ཞེས་སྡུག་བདེན་གྱི་སྟོང་བདག་མེད་
གཉིས་དང༌། མི་རྟག་སྡུག་བསྔལ་ཀུན་འབྱུང་གི་རྣམ་པ་བཞི་སྟེ་དྲུག་དང༌། འགོག་བདེན་
དང་ལམ་བདེན་གྱི་རྣམ་པ་བརྒྱད་ལ་དམིགས་པའི་ཏིང་ངེ་འཛིན་རྣམས་ལ་རིམ་བཞིན་རྣམ་པར་
ཐར་པའི་སྒོ་སྟོང་པ་ཉིད་དང༌། སྨོན་པ་མེད་བ་དང༌། མཚན་མ་མེད་པ་ཞེས་འགྲེལ་པ་འདི་
དང་མཐུན་པར་གསུངས་སོ། །ཆོས་རྣམས་ཀྱི་ངོ་བོ་རྒྱུ་འབྲས་གསུམ་བདེན་སྟོང་དུ་རྟོགས་
པའི་ཏིང་ངེ་འཛིན་ལ་རྣམ་པར་ཐར་པའི་སྒོ་སྟོང་པ་ཉིད་དང༌། སྨོན་པ་མེད་པ་དང༌། མཚན་
མ་མེད་པའི་ཏིང་ངེ་འཛིན་དུ་གསུངས་པ་ཡང་ཡོད་དེ། རྣམ་ཐར་སྒོ་གསུམ་ཤེས་པ་དང༌།
ཞེས་གསུངས་པའི་ཕྱིར། ས་མཚམས་ཚོགས་ལམ་ནས་ཡོད་དོ། །ཁོ་ན་རེ། གང་ཟག་གི་
བདག་མེད་རྟོགས་པའི་ཐེག་ཆེན་ཚོགས་ལམ་ཆོས་ཅན། འདིར་བསྟན་གཉེན་པོའི་ལམ་དུ་
ཐལ༑ མཚན་ཉིད་དེའི་ཕྱིར། འདོད་ན། དེ་ཆོས་ཅན། བྱང་ཆུབ་སེམས་དཔའ་ལ་ཡོད་པ་
དང་རྗེས་སུ་མཐུན་པའི་ལམ་ཤེས་ཀྱི་ཤེས་རྣམ་དུ་ཐལ། འདོད་པའི་ཕྱིར་ན་མ་ཁྱབ།

277
སྐབས་བཞི་པའི་སྤྱི་དོན
༼ སྤྲུལ་བའི་ལམ་གསུམ་བཤད་པ། ༽
༈ གཉིས་པ་དེ་སྟོན་པ་ལ། སྤྲུལ་པའི་ལམ་ལ་གཟུགས་ཀྱི་འདུ་ཤེས་རྣམ་པར་མ་བཤིག་
དང༌། རྣམ་པར་བཤིག་པའི་ཕྱིར་གོ་རིམ་བཞིན་དུ་ནང་གཟུགས་ཅན་དང༌གཟུགས་ཅན་མ་
ཡིན་པས་ཕྱི་རོལ་གྱི་གཟུགས་རྣམས་ལ་ལྟའོ་ཞེས་བྱ་བ་སྤྲུལ་པའི་སྒྲིབ་པའི་གཉེན་པོར་རྣམ་
པར་ཐར་པ་འདི་གཉིས་དང༌། གཟུགས་སྡུག་པ་དང་མི་སྡུག་པ་སྤྲུལ་པ་ལ་གོ་རིམ་བཞིན་དུ་
དགའ་བ་དང་མི་དགའ་བའི་ཀུན་ནས་ཉོན་མོངས་པ་དེ་དག་གི་གཉེན་པོར་སྡུག་པའི་རྣམ་པར་
ཐར་པའི་སྒོ་ལུས་ཀྱིས་མངོན་སུམ་བྱས་ནས་རྫོགས་པར་བྱས་ཏེ་གནས་སོ་ཞེས་བྱ་བ་རྣམ་པར་
ཐར་པ་གཅིག་སྟེ་དེ་ལྟར་ན་རྣམ་པར་ཐར་པའི་སྒོ་རྣམ་པ་གསུམ་མོ། །ཞེས་གསུངས།
གཞུང་དོན་ནི། སྤྲུལ་ཕཔའི་ལམ་ཆོས་ཅན། རྣམ་པ་གསུམ་དུ་ཡོད་དེ། གཟུགས་ཅན་
གཟུགས་ལ་ལྟ་བའི་རྣམ་ཐར། གཟུགས་མེད་གཟུགས་ལ་ལྟ་བའི་རྣམ་ར། གེགས་སེལ་
སྡུག་པའི་རྣམ་ཐར་རྣམས་སུ་ཡོད་པའི་ཕྱིར། མཐའ་དཔྱད་པ་ལ། རྣམ་ཐར་གྱི་རྟེན། བརྟེན་
པ་རྣམ་ཐར་གྱི་རང་བཞིན། དེའི་སྒོམ་ཚུལ། ངེས་ཚིག །དགོས་པའོ། །དང་པོ་ལ།
ལུས་རྟེན་ནི། ཐེག་ཆེན་གྱི་ཚོགས་ལམ་ཐོབ་པའི་བྱང་སེམས་དང༌། ཕྱིར་མི་འོང་ལུས་མངོན་
བྱེད་དང༌། གཉིས་ཀའི་ཆ་ལས་རྣམ་གྲོལ་གྱི་ཉན་ཐོས་དགྲ་བཅོམ་པ་རྣམས་ཀྱིས་རྣམ་ཐར་
སྒོམ་སྟེ། འདི་དག་གིས་བསམ་གཟུགས་བརྒྱད་ཐོབ་པའི་ཕྱིར་དུ་གཟུགས་ཀྱི་རྣམ་ཐར་གསུམ་
གཟུགས་གྱི་རྟེན་ལ་བསྒོམས་ནས་གཟུགས་མེད་ཀྱི་རྣམ་ཐར་བཞི་ཁམས་གསུམ་གའི་རྟེན་ལ་
སྒོམ་པ་ཡོད་པའི་ཕྱིར་ཏེ། མཛོད་ལས། གཟུགས་མེད་ཅེས་བྱ་ཁམས་གསུམ་གྱི། །རྟེན་
ཅན་ལྷག་མ་མི་ལས་སྐྱེ། །ཞེས་གསུངས་པའི་ཕྱིར། དེ་ཡང་གཙོ་ཆེ་བ་ཡིན་གྱི་དེ་ལ་མིས་
ཁྱབ་པ་མ་ཡིན་ཏེ། །འགོག་པའི་རྣམ་ཐར་ཁམས་གསུམ་གའི་རྟེན་ལ་སྒོམ་པ་ཡོད་པའི་ཕྱིར།
སེམས་རྟེན་ནི་རབ་མཐའི་བསམ་གཏན་བཞི་སོགས་ལ་བརྟེན་ནས་སྐྱེ་བ་ཡིན་ནོ། །གཉིས་པ་
ལ་མཚན་ཉིད། དབྱེ་བ། ས་མཚམས་གསུམ་ལས། །དང་པོ་ནི། རང་གི་བདག་རྐྱེན་དུ་

278
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
གྱུར་པའི་རབ་མཐའི་བསམ་གཏན་ལ་བརྟེན་ནས་སྙོམས་འཇུག་གི་སྒྲིབ་པ་ཅི་རིགས་ལས་གྲོལ་
ཞིང་སྤྲུལ་སྒྱུར་སྣ་ཚོགས་སྟོན་པར་ནུས་པས་རབ་ཏུ་ཕྱེ་བའི་མཁྱེན་པ། སྐབས་འདིར་བསྟན་
གྱི་སྤྲུལ་པའི་ལམ་གྱི་མཚན་ཉིད། གཉིས་པ་ནི། དེ་ལ་གསུམ་དུ་ཡོད་དོ། །གསུམ་པ་ནི།
ཐེག་ཆེན་གྱི་དབང་དུ་བྱས་ན་ཚོགས་ལམ་ནས་ཡོད་དོ། །གསུམ་པ་ནི། རབ་མཐའི་བསམ་
གཏན་གྱི་དངོས་གཞི་ལ་བརྟེན་ནས་རྣལ་འབྱོར་པ་རང་ཉིད་ལ་གཟུགས་ཅན་གྱི་འདུ་ཤེས་ཉེ་བར་
བཞག་སྟེ། གཟུགས་རྣམས་ལ་བཟང་ངན་ཆེ་ཆུང་སོགས་ཇི་ལྟར་འདོད་པ་བཞིན་དུ་སྒོམ་པར་
བྱེད་པ་དང༌། རྣལ་འབྱོར་པ་རང་ཉིད་ལ་གཟུགས་ཅན་མ་ཡིན་པའི་འདུ་ཤེས་ཉེ་བར་བཞག་སྟེ་
སྔར་བཞིན་སྒོམ་པ་དང༌། ཕྱི་རོལ་གྱི་གཟུགས་ལ་དམིགས་པའི་ཆགས་སྡང་གི་རྟོག་པ་དང༌
སྡུག་མི་སྡུག་ལ་སོགས་པའི་གཟུགས་རྣམས་ལ་ལྟོས་ཏེ་ངོ་བོ་ཉིད་ཀྱིས་གྲུབ་པར་རྟོག་པའི་རྣམ་
པ་བསལ་ནས་གཟུགས་སྣང་ཐམས་ཅད་སྡུག་པ་ཇི་ལྟར་འདོད་པ་བཞིན་དུ་སྒོམ་པར་བྱེད།
གཟུགས་མེད་ཀྱི་རྣམ་ཐར་འགོག་པའི་རྣམ་ཐར་རྣམས་ཀྱི་སྙོམས་འཇུག་ལྔ་པོ་དེ་དག་ཇི་ལྟར་
སྒོམ་པ་བཞིན་དུ་སྒོམ་པར་བྱེད་དོ། །བཞི་པ་ནི། འདི་ལ་རྣམ་པར་ཐར་པ་ཞེས་བརྗོད་པའི་རྒྱུ་
མཚན་ཡོད་དེ། སྙོམས་འཇུག་གི་སྒྲིབ་པ་འགའ་ཞིག་ལས་རྣམ་པར་ཐར་པའི་རྒྱུ་མཚན་གྱིས་
དེ་ལྟར་བརྗོད་པའི་ཕྱིར། ལྔ་པ་ནི། འདི་ལྟ་བུ་བསྒོམས་པ་ཆོས་ཅན། དགོས་པ་ཁྱད་པར་
ཅན་ཡོད་དེ། སྤྲུལ་སྒྱུར་ལ་གེགས་བྱེད་ཀྱི་སྒྲིབ་པ་སོགས་ལ་རྣམ་པར་ཐར་ཏེ་རང་གཞན་གྱི་
དོན་བདེ་བླག་ཏུ་འགྲུབ་པའི་དགོས་པ་ཡོད་པའི་ཕྱིར།
༼ མཐོང་ཆོས་ལ་བདེར་གནས་ཀྱི་ལམ་ལྔར་བཤད་པ།༽
༈ གསུམ་པ་དེ་སྟོན་པ་ལ། མཐོང་བའི་ཆོས་ལ་བདེ་བར་གནས་པའི་ལམ་ལ་ཐར་པ་དང་
མཐུན་པར་གནས་པའི་ལམ་གྱི་རང་བཞིན་ལ་གཟུགས་མེད་པའི་སྙོམས་པར་འཇུག་པའི་རྣམ་པ་
བཞི་དང༌། ཞི་བར་གནས་པའི་ལམ་གྱི་རང་བཞིན་ལ་འདུ་ཤེས་དང་ཚོར་བ་འགོག་པའི་རྣམ་
པ་གཅིག་སྟེ། དེ་ལྟར་ན་རྣམ་པ་ལྔའོ། །ཞེས་པ་དང༌། གཞུང་དོན་ནི། མཐོང་ཆོས་ལ་

279
སྐབས་བཞི་བའི་སྤྱི་དོན
བདེར་གནས་ཀྱི་ལམ་ལ་ལྔ་ཡོད་དེ། དེ་ལ་གཟུགས་མེད་ཀྱི་རྣམ་ཐར་བཞི། འགོག་པའི་རྣམ་
ཐར་གཅིག་རྣམས་སུ་ཡོད་པའི་ཕྱིར། བྱང་སེམས་འཕགས་པས་འདི་ལ་སྙོམས་པར་ཞུགས་
པ་ཆོས་ཅན། དགོས་པ་ཡོད་དེ། རང་ཉིད་མཐོང་ཆོས་ལ་བདེ་བར་གནས་པའི་སྒོ་ནས་
གཞན་སྨིན་གྲོལ་ལ་འགོད་པའི་དགོས་པ་ཡོད་པའི་ཕྱིར། དེས་ན་རྣམ་ཐར་ཐོབ་ཟིན་པའི་གང་
ཟག་གི་རྒྱུད་ཀྱི་རགས་པའི་ཉོན་མོངས་པས་མ་བསླད་པའི་མཁྱེན་པ། མཐོང་ཆོས་ལ་བདེར་
གནས་ཀྱི་ལམ་གྱི་མཚན་ཉིད། དབྱེ་ན་ལྔ་ཡོད། འགོག་སྙོམས་དང་འགོག་པའི་རྣམ་ཐར་
དོན་མི་གཅིག་སྟེ། རྣམ་བཤད་ལས། རྣམ་པར་ཐར་པ་བརྒྱད་ནི་བྱང་ཆུབ་སེམས་དཔའ་
འཕགས་པ་རྣམས་ཀྱིས་འདས་ལམ་གྱི་ངོ་བོར་སྐྱེད་ནུས་པ་དང༌། འགོག་སྙོམས་འདས་ལམ་
གྱི་སྟོབས་ཀྱིས་ཐོབ་པའི་འཇིག་རྟེན་པའི་ལམ་དུ་བཤད་པས་སོ། །ཞེས་གསུངས་པའི་ཕྱིར།
༼ འཇིག་རྟེན་ལས་འདས་པའི་ལམ་དགུར་བཤད་པ། ༽
༈ བཞི་པ་དེ་སྟོན་པ་ལ། འཇིག་རྟེན་ལས་འདས་པའི་ལམ་ལ་བསམ་གཏན་བཞི་དང་
གཟུགས་མེད་པ་དང༌། འགོག་པ་ལ་སྙོམས་པར་ཞུགས་པ་དག་སྟེ་དགུའོ། །ཞེས་གསུངས།
གཞུང་དོན་ནི། འཇིག་རྟེན་ལས་འདས་པའི་ལམ་ལ་སྒྲས་བརྗོད་རིགས་ཀྱི་སྒོ་ནས་དུ་མར་ཡོད་
དེ༑ དེ་ལ་འདས་ལམ་དུ་གྱུར་པའི་བསམ་གཏན་བཞི། དེར་གྱུར་པའི་གཟུགས་མེད་བཞི།
འགོག་པའི་སྙོམས་འཇུག་རྣམས་སུ་ཡོད་པའི་ཕྱིར། སྐབས་འདིར་མཐའ་དཔྱད་པ་ལ། ཉན་
ཐོས་སྡེ་པའི་ལུགས་བཤད་པ་དང༌། སེམས་ཙམ་པའི་ལུགས་དང༌། ཐལ་འགྱུར་པའི་
ལུགས་དང༌། རང་རྒྱུད་པའི་ལུགས་དང་བཞི་ལས། དང་པོ་ལ། བཤད་བྱའི་ལུང་འགོད་པ་
དང་༑ ལུང་གི་དོན་བཤད་པ་གཉིས་ལས། དང་པོ་ལ། མཛོད་ལས། འདུ་ཤེས་མེད་པ་པ་
འདུ་ཤེས། །མེད་པར་སེམས་དང་སེམས་བྱུང་རྣམས། འགོག་པའོ་རྣམ་སྨིན་དེ་འབྲས་ཆེ།།
དེ་བཞིན་འདུ་ཤེས་མེད་སྙོམས་འཇུག། །བསམ་གཏན་ཐ་མར་འབྱུང་འདོད་པས། དགེ་བའོ་
སྐྱེས་ནས་མྱོང་འགྱུར་ཉིད། །འཕགས་པའི་མ་ཡིན་དུས་གཅིག་འཐོབ། །འགོག་པ་ཞེས་

280
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
པའང་དེ་བཞིན་ཉིད། །འདི་གནས་དོན་དུ་སྲིད་རྩེར་སྐྱེ། །དགེ་བའོ་གཉིས་སུ་མྱོང་འགྱུར་
དང༌། །མ་ངེས་འཕགས་པའི་སྦྱོར་བས་འཐོབ། །ཐུབ་པའི་བྱང་ཆུབ་ཀྱིས་ཐོབ་བྱ། །དང་
པོར་མ་ཡིན་སྐད་ཅིག་མ། །སུམ་ཅུ་རྩ་བཞིས་ཐོབ་ཕྱིར་རོ། །གཉིས་ཀ་འདོད་དང་གཟུགས་
རྟེན་ཅན། །འགོག་པ་དང་པོར་མི་ནང་དུ། །ཞེས་གསུངས། གཉིས་པ་ལ། འདུ་ཤེས་མེད་
པ་པ། འདུ་ཤེས་མེད་པའི་སྙོམས་འཇུག །འགོག་པའི་སྙོམས་འཇུག་བཤད་པ་དང་གསུམ་
ལས༑ དང་པོ་ནི། འདུ་ཤེས་མེད་པ་པ་དེ་ཁྱད་ཆོས་དུ་མ་དང་ལྡན་ཏེ། རང་རྐྱ་ཐུབ་པའི་
རྫས་སུ་ཡོད་པ། སེམས་སེམས་བྱུང་མངོན་གྱུར་པ་མེད་པ། །ལུས་ཀྱི་ཕུང་པོའི་སྟེང་དུ་
མཚུངས་ལྡན་རགས་པ་མཐའ་དག་བཀག་པ། འདུ་ཤེས་མེད་མེད་པའི་སྙོམས་འཇུག་གི་རྣམ་
སྨིན་གྱི་འབྲས་བུ་ཡིན་པ། འབྲས་བུ་ཆེ་བའི་ནང་དུ་གཏོགས་ཤིང་དེའི་སས་བསྡུས་པའི་ཕྱིར
གཉིས་པ་ནི། འདུ་ཤེས་མེད་པའི་སྙོམས་འཇུག་དེ་ཡང་ཁྱད་ཆོས་དུ་མ་དང་ལྡན་ཏེ། དགག་
གཞི་གཟུགས་ཀྱི་སྟེང་དུ་མཚུངས་ལྡན་རགས་པ་མཐའ་དག་འགོག་པའི་རང་རྐྱ་ཐུབ་པའི་རྫས་
སུ་ཡོད་པ། བསམ་གཏན་བཞི་པའི་སས་བསྡུས་པ། འཁོར་བ་ལས་ངེས་པར་འབྱུང་འདོད་
ཀྱི་བསམ་པས་དེ་ལ་སྙོམས་པར་ཞུགས་པ། ཀུན་སློང་དགེ་བའི་སྟོབས་ཀྱིས་ཐོབ་པས་ངོ་བོ་
དགེ་བ་ཡིན་པ། སྐྱེ་གནས་མྱོང་འགྱུར་ཁོ་ནར་གཏོགས་པ། སོ་སྐྱེས་སྒོམ་ཞིང་འཕགས་
པས་སྒོམ་པ་མ་ཡིན་པ། རང་གི་ཐོབ་བྱའི་ཆོས་དང་ལྷན་ཅིག་ཏུ་ཐོབ་པའི་ཁྱད་ཆོས་དང་ལྡན་
པའི་ཕྱིར། གསུམ་པ་ལ། དགག་བྱ་གང་འགོག་པ། ཡིད་ལ་བྱེད་པ་གང་གིས་སྙོམས་པར་
འཇུག་པ། ས་གང་ལ་བརྟེན་ནས་སྙོམས་པར་འཇུག་པ། དགེ་སོགས་གསུམ་གང་ཡིན་
དཔྱད་པ། མྱོང་འགྱུར་གསུམ་གང་ཡིན་དཔྱད་པ། སྐྱེ་འཕགས་སུའི་རྒྱུད་ལ་ཡོད་པ་དཔྱད་
པ༑ ཐོབ་ཚུལ། ཁམས་གང་དུ་སྙོམས་པར་འཇུག་པ་དཔྱད་པའོ། །དང་པོ་ནི། འདུ་ཤེས་
མེད་པ་དང་འདུ་ཤེས་མེད་པའི་སྙོམས་འཇུག་གཉིས་པོ་དེ་ལ་སྙོམས་པར་ཞུགས་ནས་མ་ལང་
གི་བར་དུ་སེམས་སེམས་བྱུང་རགས་པ་འགོག་པ་དེ་བཞིན་དུ། འགོག་པའི་སྙོམས་འཇུག་
དེས་ཀྱང་སེམས་སེམས་བྱུང་རགས་པ་འགོག་པར་བྱེད་དེ། དེ་ཚོར་འདུ་རགས་པ་འགོག་

281
སྐབས་བཞི་པའི་སྤྱི་དོན།
པའི་ཕྱིར། ཁྱབ་སྟེ། ཚོར་འདུ་གཉིས་པོ་དེ་སེམས་བྱུང་ཀུན་འགྲོ་ཡིན་པའི་ཕྱིར། རྟགས་
གྲུབ་སྟེ། དེ་ཚོར་འདུ་རགས་པ་འགོག་པའི་སྙོམས་འཇུག་ཡིན་པའི་ཕྱིར་ཏེ། འགོག་པ་ཞེས་
པ་འང་དེ་བཞིན་ཉིད། །ཅེས་གསུངས་པའི་ཕྱིར། གཉིས་པ་ནི། ཚོར་འདུ་རགས་པས་ཡིད་
སྐྱོ་ནས་ཚེ་དེ་ལ་ཚོར་འདུ་རགས་པ་ཞི་ནས་སེམས་བདེ་བ་ལ་གནས་པའི་ཕྱིར་དུ་སྙོམས་པར་
ཞུགས་ཏེ། འདི་གནས་དོན་དུ། ཞེས་གསུངས་པའི་ཕྱིར། གསུམ་པ་ནི། འགོག་པ་ལ་
དང་པོར་སྐོམས་པར་འཇུག་པའི་ཚེ་སྲིད་རྩེའི་སེམས་ནས་འཇུག་སྟེ། འགོག་སྙོམས་དེ་སྲིད་
རྩེའི་སས་བསྡུས་པའི་ཕྱིར་ཏེ། སྲིད་རྩེར་སྐྱེ། །ཞེས་གསུངས་པའི་ཕྱིར། བཞི་པ་ནི།
འགོག་སྙོམས་དེ་དགེ་སོགས་གསུམ་གྱི་ནང་ནས་དགེ་བ་ཡིན་ཏེ། དེ་ཀུན་སློང་གི་དགེ་བ་ཡིན་
པའི་ཕྱིར་ཏེ། དགེ་བའོ། །ཞེས་གསུངས་པའི་ཕྱིར། ལྔ་པ་ནི། འགོག་སྙོམས་སུ་གྱུར་
པའི་སྐྱེ་གནས་མྱོང་འགྱུར་ཡོད་དེ། འགོག་སྙོམས་ཐོབ་པའི་ཕྱིར་མི་འོང་འགའ་ཞིག་འགོག་
པ་ལས་མ་ཉམས་པར་སྲིད་རྩེར་སྐྱེ་བ་ཡོད་པའི་ཕྱིར། དེའི་ལན་གྲངས་གཞན་ལ་མྱོང་འགྱུར་
ཡོད་དེ། འགོག་སྙོམས་ཐོབ་པའི་ཕྱིར་མི་འོང་འགའ་ཞིག་འགོག་པ་ལས་ཉམས་ནས་
གཟུགས་ཁམས་སུ་སྐྱེས། དེ་ནས་ཤི་འཕོས་ཏེ་སྲིད་རྩེར་སྐྱེ་བ་ལེན་པ་ཡོད་པའི་ཕྱིར། དེའི་
རྣམ་སྨིན་འབྱིན་པར་མ་ངེས་པ་ཡོད་དེ། ཕྱིར་མི་འོང་མཐོང་ཆོས་ཞིའི་རྒྱུད་ཀྱི་འགོག་སྙོམས་
དང༌། གཉིས་ཀའི་ཆ་ལས་རྣམ་གྲོལ་གྱི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་སྙོམས་
རྣམས་དེ་ཡིན་པའི་ཕྱིར་ཏེ། གང་ཟག་དེ་གཉིས་ལས་ཉོན་གྱིས་འཁོར་བར་སྐྱེ་བ་མི་ལེན་པའི་
ཕྱིར་ཏེ། གཉིས་སུ་མྱོང་འགྱུར་དང༌། །མ་ངེས། ཞེས་གསུངས་པའི་ཕྱིར། དྲུག་པ་ནི།
འགོག་སྙོམས་དེ་འཕགས་རྒྱུད་ལ་ཡོད་ཅིང་སོ་སྐྱེའི་རྒྱུད་ལ་མེད་དེ། སོ་སྐྱེས་བདག་ཆད་ཀྱི་
དོགས་པས་འཇིགས་པས་འགོག་པ་ལ་བསྙམས་པར་འཇུག་མི་ནུས་པའི་ཕྱིར། དེས་འདུ་ཤེས་
མེད་པའི་སྒོམས་འཇུག་ལ་མི་མཚུངས་ཏེ། འདུ་ཤེས་མེད་པའི་སྙོམས་འཇུག་དེ་སྦྱོར་བའི་ཚེ་
བདག་གི་རྟེན་ལུས་ལ་དམིགས་ཤིང༌། འགོག་སྙོམས་ཀྱི་སྦྱོར་བའི་ཚེ་སྲིད་རྩེའི་སེམས་ལ་
བརྟེན་ནས་གཟུང་བྱ་ལ་གཉིས་སྣང་ནུབ་པའི་ཕྱིར་ཏེ། འཕགས་པའི། ཞེས་གསུང་པའི་ཕྱིར

282
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བདུན་པ་ལ། སྤྱིར་བཏང་ལ་འགོག་པའི་སྙོམས་འཇུག་དེ་སྦྱོར་བས་ཐོབ་པ་ཡིན་ཏེ། དེ་སྦྱོར་
བྱུང་གི་ཡོན་ཏན་ཡིན་པའི་ཕྱིར། དམིགས་བསལ་ལ་སངས་རྒྱས་འཕགས་པའི་རྒྱུད་ཀྱི་
འགོག་སྙོམས་དེ་སྦྱོར་བས་ཐོབ་པ་མ་ཡིན་ཏེ། དེ་ཟད་མི་སྐྱེ་ཤེས་པའི་ཡེ་ཤེས་བརྙེས་པའི་
ཞར་ལ་ཐོབ་པའི་ཕྱིར་དང༌། རང་རྒྱུད་ལ་སྦྱོར་བྱུང་གི་ཡོན་ཏན་མེད་པའི་ཕྱིར། ཐམས་ཅད་
མཁྱེན་པར་གྲུབ་པར་བསྟོད་པ་ལས། དགེ་བ་མཐར་ཕྱིན་ཁྱོད་ལ་ནི། །སྦྱོར་བ་ལས་བྱུང་ཅུང་
ཟད་མེད། ཅེས་གསུངས་པའི་ཕྱིར། དེ་ལྟར་ཡང༌། སྦྱོར་བས་ཐོབ། །ཐུབ་པའི་བྱང་ཆུབ་
ཀྱིས་ཐོབ་བྱ། །ཞེས་གསུངས། དེ་ལ་ནུབ་ཕྱོགས་ཀྱི་ཁ་ཆེ་བྱེ་བྲག་ཏུ་སྨྲ་བ་ཁ་ཅིག་སྲིད་རྩེའི་
སེམས་ཐོབ་པའི་བྱང་སེམས་ཀྱིས་བསམ་གཏན་བཞི་པའི་རབ་མཐའ་ལ་བརྟེན་ནས་མཐོང་ལམ་
མངོན་དུ་བྱེད། དེ་རྗེས་སྲིད་རྩེའི་སེམས་ལ་བརྟེན་ནས་འགོག་པ་ལ་སྙོམས་པར་འཇུག །དེ་
རྗེས་སྲིད་རྩེའི་སྒོམ་སྤང་དགུ་རིམས་གྱིས་སྤངས་ནས་བྱང་ཆུབ་མངོན་དུ་བྱེད་པས། མཐོང་
ལམ་ཤེས་བཟོད་སྐད་ཅིག་མ་བཅུ་དྲུག་དང༌། སྲིད་རྩེའི་སྒོམ་སྤང་དགུའི་དངོས་གཉེན་བར་
ཆད་མེད་ལམ་དགུ་དང༌། དེ་དགུ་སྤངས་པའི་རྣམ་གྲོལ་ལམ་དགུ་སྟེ་ཟག་མེད་ཀྱི་ཆོས་སུམ་
ཅུ་རྩ་བཞི་བར་མ་ཆད་དུ་མངོན་དུ་བྱས་ནས་བྱང་ཆུབ་མངོན་དུ་བྱེད་པར་བཞེད་པའི་ཕྱིར་ཏེ།
དང་པོར་མ་ཡིན་སྐད་ཅིག་མ། །སུམ་ཅུ་རྩ་བཞིས་ཐོབ་ཕྱིར་རོ། །ཞེས་གསུངས་པའི་ཕྱིར།
བརྒྱད་པ་ནི། འགོག་སྙོམས་ཕལ་ཆེར་འདོད་གཟུགས་གྱི་རྟེན་ལ་ཐོབ་པ་གཙོ་ཆེ་ཞིང༌། དེའི་
ནང་ནས་ཀྱང་ཕལ་ཆེར་དང་པོར་མིའི་རྟེན་ལ་གསར་དུ་ཐོབ་པ་གཙོ་ཆེ་བ་ཡིན་ཏེ། གཉིས་ཀ་
འདོད་དང་གཟུགས་རྟེན་ཅན། །འགོག་པ་དང་པོར་མི་ནང་དུ། །ཞེས་གསུངས་པའི་ཕྱིར།
ཁོ་ན་རེ། འགོག་སྙོམས་ཡིན་ན། འདོད་གཟུགས་གང་རུང་གི་རྟེན་ལ་ཐོབ་པས་ཁྱབ་པར་
ཐལ༑ གཟུགས་མེད་ཀྱི་རྟེན་ལ་འགོག་པ་ལ་སྙོམས་པར་ཞུགས་པ་མེད་པའི་ཕྱིར་ཏེ། དེའི་
རྟེན་ལ་འགོག་པ་ལ་སྙོམས་པར་འཇུག་པའི་ཚེ་སྙོམས་པར་ཞུགས་མ་ཐག་ཏུ་འདུས་བྱས་ཀྱི་
འཇུག་པ་རྒྱུན་ཆད་པའི་ཕྱིར། དེའི་ཚེ་སེམས་སེམས་བྱུང་འགོག་དགོས་པ་གང་ཞིག། དེའི་
ཚེ་ལུས་མེད་པའི་ཕྱིར་ཟེར་ན། གཟུགས་མེད་ཀྱི་རྟེན་ལ་དེ་ཡོད་པར་ཐལ། འགོག་སྙོམས་

283
སྐབས་བཞི་པའི་སྤྱི་དོན
ཐོབ་པའི་ཕྱིར་མི་འོང་འགོག་པ་ལས་མ་ཉམས་པར་སྲིད་རྩེར་སྐྱེ་བ་བླངས་པ་ཡོད་པའི་ཕྱིར་
དང་༑ འགོག་སྙོམས་ཐོབ་པའི་ཕྱིར་མི་འོང་ལུས་མངོན་བྱེད་འགོག་པ་ལས་ཉམས་ནས་
གཟུགས་ཁམས་སུ་སྐྱེ་བ་བླངས། དེ་ནས་ཤི་འཕོས་ཏེ་སྲིད་རྩེར་སྐྱེ་བ་བླངས་པ་ཡོད་པའི་ཕྱིར།
ཁ་ཅིག །གཟུགས་མེད་ཀྱི་རྟེན་ལ་འགོག་པ་ལ་སྙོམས་པར་ཞུགས་པ་ཡོད་ཀྱང༌། དེའི་ཚེ་
འདུས་བྱས་གྱི་འཇུག་པ་རྒྱུན་ཆད་ཟེར་ན། གཟུགས་མེད་ཀྱི་རྟེན་ལ་འགོག་པ་ལ་སྒོམས་པར་
འཇུག་པ་མེད་པར་ཐལ། དེའི་ཚེ་འདུས་བྱས་ཀྱི་འཇུག་པ་མེད་པའི་ཕྱིར། ཁ་ཅིག། དེའི་ཚེ་
འདུས་བྱས་ཀྱི་འཇུག་པ་རྒྱུན་ཆད་པར་ཐལ། ལྷག་མེད་མྱང་འདས་ཀྱི་ཚེ་འདུས་བྱས་གྱི་འཇུག་
པ་རྒྱུན་ཆད་པའི་ཕྱིར་ཏེ། དེའི་ཚེ་བདག་རྒྱུན་ཆད་པའི་ཕྱིར། དབུ་མ་འཇུག་པར། མྱ་ངན་
འདས་ཚེ་ངེས་པར་བདག་ཆད་འགྱུར། །ཞེས་གསུངས་པའི་གཞུང་འདི་ཉན་ཐོས་སྡེ་པ་ལ་
མི་འདོད་པ་ཐལ་བར་འཕེན་པའི་གཞུང་ཡིན་པའི་ཕྱིར་ན། མ་ཁྱབ་བོ། །གཉིས་པ་ལ་ཡང༌
བཤད་བྱའི་ལུང་དགོད་པ་དང༌། དེའི་དོན་བཤད་པ་གཉིས་ལས། དང་པོ་ནི། ཀུན་བཏུས་
ལས༑ འདུ་ཤེས་མེད་པའི་སྙོམས་པར་འཇུག་པ་གང་ཞེ་ན། དགེ་རྒྱས་ཀྱི་འདོད་ཆགས་དང་
བྲལ་བ་སྟེང་མའི་འདོད་ཆགས་དང་མ་བྲལ་བས་འབྱུང་བའི་འདུ་ཤེས་སྔོན་དུ་བཏང་བའི་ཡིད་
ལ་བྱེད་པས་སེམས་དང་སེམས་ལས་བྱུང་བའི་ཆོས་བརྟན་པ་མ་ཡིན་པ་རྣམས་འགོག་པ་ལ་
འདུ་ཤེས་མེད་པའི་སྙོམས་པར་འཇུག་པ་ཞེས་གདགས་སོ། །འགོག་པའི་སྙོམས་པར་འཇུག་
པ་གང་ཞེ་ན། ཅི་ཡང་མེད་ཀྱི་སྐྱེ་མཆེད་ལ་འདོད་ཆགས་དང་བྲལ་ལ་སྲིད་པའི་རྩེ་མོ་ལ་གྱེན་
དུ་ཕྱོགས་པ་ཞི་བར་གནས་པའི་སེམས་སྔོན་དུ་བཏང་བའི་ཡིད་ལ་བྱེད་པས་སེམས་དང་སེམས་
ལས་བྱུང་བའི་ཆོས་བརྟན་མིན་པ་རྣམས་དང་བརྟན་པ་དེ་དག་ལས་ཁ་ཅིག་འགོག་པ་ལ་འགོག་
པའི་སྙོམས་པར་འཇུག་པ་ཞེས་གདགས་སོ། །ཞེས་གསུངས། གཉིས་པ་ལ། འདུ་ཤེས་
མེད་པའི་སྙོམས་འཇུག་དང་འགོག་པའི་སྙོམས་འཇུག་བཤད་པ་གཉིས་ལས། དང་པོ་ནི།
འདུ་ཤེས་མེད་པའི་སྙོམས་འཇུག་དེ་ཁྱད་ཆོས་དུ་མ་དང་ལྡན་ཏེ། དགེ་རྒྱས་ཀྱི་འདོད་ཆགས་
དང་བྲལ་ལ། བསམ་གཏན་བཞི་པའི་འདོད་ཆགས་དང་མ་བྲལ་བ་དང༌། འཁོར་བ་ལས་

284
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ངེས་པར་འབྱུང་འདོད་ཀྱི་ཀུན་སློང་གིས་སྙོམས་པར་ཞུགས་པ་ཀུན་གཞིའི་སྟེང་དུ་རང་གི་
དགག་བྱ་ཚོགས་དྲུག་བཀག་པའི་འདུ་བྱེད་ཀྱི་ཕུང་པོ་ལ་བཏགས་པའི་བཏགས་ཡོད་ཡིན་པའི་
ཕྱིར༑ དེས་ན་ཀུན་གཞིའི་སྟེང་དུ་ཚོགས་དྲུག་རགས་པ་བཀག་པའི་སོ་སྐྱེའི་རྒྱུད་ཀྱི་སྙོམས་
འཇུག་ཏུ་གྱུར་པའི་ལྡན་མིན་འདུ་བྱེད་དུ་དམིགས་པ། འདུ་ཤེས་མེད་པའི་སྙོམས་འཇུག་གི་
མཚན་ཉིད། །གཉིས་པ་ལ། གང་ཟག་གང་གིས་སྙོམས་པར་འཇུག་པ། ས་གང་ལ་བརྟེན་
ནས་སྙོམས་པར་འཇུག་པ། ལམ་གང་ལ་བརྟེན་ནས་སྙོམས་པར་འཇུག་པ། ཡིད་ལ་བྱེད་པ་
གང་གིས་སྙོམས་པར་འཇུག་པ། དགག་གཞི་གང་གི་སྟེང་དུ་དགག་བྱ་གང་འགོག་པ། ངོ་
བོ་གང་ཡིན་དཔྱད་པའོ། །དང་པོ་ནི། རྒྱུན་ཞུགས་ཞུགས་པ། ཕྱིར་འོང་གི་ཞུགས་པ།
འབྲས་བུ་རིམ་གྱིས་པའི་ཕྱིར་མི་འོང་གི་ཞུགས་པ། འགོག་སྙོམས་མ་ཐོབ་པའི་ཕྱིར་མི་འོང༌།
ཤེས་རབ་རྐྱང་པས་རྣམ་པར་གྲོལ་བའི་ཉན་ཐོས་དགྲ་བཅོམ་པ་རྣམས་ཀྱིས་འགོག་པ་ལ་སྙོམས་
པར་ཞུགས་པ་མེད་དེ། དེ་རྣམས་ཀྱིས་སྲིད་རྩེའི་སེམས་མ་ཐོབ་པའི་ཕྱིར། སོ་སྐྱེ་རྣམས་དེ་
ལ་སྙོམས་པར་མི་འཇུག་སྟེ། དེ་ལ་སྙོམས་པར་འཇུག་པ་ལ་སྲིད་རྩེའི་མཐོང་སྤང་ཉོན་མོངས་
སྤང་ཉོན་མོངས་སྤངས་དགོས་པ་གང་ཞིག །སོ་སྐྱེས་དེ་མ་སྤངས་པའི་ཕྱིར། དེས་ན་ཐེག་
དམན་གྱི་དབང་དུ་བྱས་ན་ཕྱིར་མི་འོང་ལུས་མངོན་བྱེད་དང༌། གཉིས་ཀའི་ཆ་ལས་རྣམ་གྲོལ་
གྱི་ཉན་ཐོས་དགྲ་བཅོམ་པ། འགོག་སྙོམས་ཐོབ་པའི་རང་རྒྱལ་འཕགས་པ། ཐེག་ཆེན་གྱི་
དབང་དུ་བྱས་ན་འགོག་སྙོམས་ཐོབ་པའི་ཐེག་དམན་འཕགས་པའི་རྟོགས་པ་སྔོན་དུ་སོང་བའི་
བྱང་སེམས་ཚོགས་ལམ་པ། དམན་ལམ་སྔོན་དུ་མ་སོང་བའི་ས་དང་པོའི་སྐད་ཅིག་གཉིས་པ་
ནས་འགོག་པ་ལ་སྙོམས་པར་འཇུག་སྟེ། ཅི་ཡང་མེད་ཀྱི་སྐྱེ་མཆེད་ལ་འདོད་ཆགས་དང་བྲལ་
ལ༑ ཞེས་གསུངས་པའི་ཕྱིར། གཉིས་པ་ནི། འགོག་པ་ལ་དང་པོར་སྙོམས་པར་འཇུག་
པའི་སྲིད་རྩེའི་སེམས་ལ་བརྟེན་ནས་སྙོམས་པར་འཇུག་སྟེ། བསམ་གཟུགས་བརྒྱད་ཀྱི་ནང་
ནས་སྲིད་རྩེའི་སེམས་ཕྲ་ཞིང་དེ་ལས་ཀྱང་ཕྲ་བར་བྱས་ནས་འཇུག་པའི་ཕྱིར་ཏེ། མཛོད་ལས།
འགོག་པའི་སྙོམས་པར་འཇུག་པའོ། །ཕྲ་པ་ཕྲ་བའི་མཇུག་ཐོགས་སུ། །ཞེས་གསུངས་པའི་

285
སྐབས་བཞི་པའི་སྤྱི་དོན།
ཕྱིར༑ ཕྱིས་ནི་ངེས་པ་མེད་དེ། བསམ་གཟུགས་བརྒྱད་ཀ་ལ་འགོག་པ་སྤེལ་ནས་སྙོམས་
པར་ཞུགས་པའི་ཐོད་རྒལ་གྱི་སྙོམས་འཇུག་ཡོད་པའི་ཕྱིར། གསུམ་པ་ནི། དང་པོར་འགོག་
པ་ལ་སྙོམས་པར་འཇུག་པའི་ཚེ་འདས་ལམ་ལ་བརྟེན་ནས་སྙོམས་པར་འཇུག་པ་ཡིན་ཏེ།
དེ་ལ་སྙོམས་པར་ཞུགས་པ་ལ་སྲིད་རྩེའི་མཐོང་སྤང་ཉོན་མོངས་སྤོང་དགོས་ཤིང་ཉོན་ཡིད་
འགོབ་་དགོས་པའི་ཕྱིར། འཇིག་རྟེན་པའི་ལམ་གྱིས་དེ་དག་སྤོང་མི་ནུས་པའི་ཕྱིར། དེ་ལྟར་
ཡང༌། སྲིད་པའི་རྩེ་མོ་ལ་གྱེན་དུ་ཕྱོགས་པ། ཞེས་གསུངས་པའི་ཕྱིར། དེས་ན་སྲིད་པའི་རྩེ་
མོ་ལ་གྱེན་དུ་ཕྱོགས་པ་ཞེས་བྱ་ཡི། སྲིད་རྩེ་ལ་འདོད་ཆགས་དང་བྲལ་བ་ཞེས་ནི་མི་བྱ་སྟེ།
སྲིད་རྩེ་ལ་འདོད་ཆགས་དང་མ་བྲལ་བའི་ཕྱིར་མི་འོང་ལུས་མངོན་བྱེད་དེ་ལ་སྙོམས་པར་
ཞུགས་པ་ཡོད་པའི་ཕྱིར། དེ་ལ་འདོད་ཆགས་དང་མ་བྲལ་བ་ཞེས་མི་བྱ་སྟེ། དེ་ལ་འདོད་
ཆགས་དང་བྲལ་བའི་ཉན་ཐོས་དགྲ་བཅོམ་དེ་ལ་སྙོམས་པར་ཞུགས་པ་ཡོད་པའི་ཕྱིར། བཞི་
པ་ནི། ཚོར་འདུ་རགས་པས་ཡིད་སྐྱོ་ནས་ཚེ་འདིར་ཚོར་འདུ་རགས་པ་ཞི་ནས་ཡིད་བདེ་བ་ལ་
གནས་པའི་ཕྱིར་དུ་སྙོམས་པར་འཇུག་སྟེ། ཞི་བར་གནས་པའི་སེམས་སྔོན་དུ་བཏང་ནས།
ཞེས་སོགས་གསུངས་པའི་ཕྱིར། ལྔ་པ་ནི། དགག་གཞི་ཀུན་གཞིའི་རྣམ་ཤེས་དང་མེ་ལོང་
ལྟ་བུའི་ཡེ་ཤེས་ཅི་རིགས་པའི་སྟེང་དུ་དགག་བྱ་ཚོགས་བདུན་རགས་པ་འཁོར་བཅས་འགོག་པ་
ཡིན་ནོ། །འོ་ན་སེམས་དང་སེམས་ལས་བྱུང་བའི་ཆོས་བརྟན་པ་མིན་པ་ཞེས་སོགས་ཀྱི་དོན་
གང་ཞེ་ན། འཇུག ཤེས་དྲུག་ལ་བརྟན་པ་མིན་པ་ཞེས་སོགས་བཤད་པའི་རྒྱུ་མཚན་ཡོད་དེ།
གཉིད་འཐུག་པོ་ལོག་པ་དང་བརྒྱལ་བ་ལ་སོགས་པའི་གནས་སྐབས་སུ་མངོན་གྱུར་དུ་མི་འཇུག་
པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཉོན་ཡིད་ལ་བརྟན་པ་ཞེས་བརྗོད་པའི་རྒྱུ་མཚན་
ཡོད་དེ ཉོན་ཡིད་དེ་གནས་སྐབས་གསུམ་མ་གཏོགས་འཁོར་བའི་གནས་སྐབས་ཐམས་ཅད་
དུ་མངོན་གྱུར་དུ་འབྱུང་བའི་ཕྱིར། གནས་སྐབས་གསུམ་ནི། འགོག་པ་ལ་སྙོམས་པར་
ཞུགས་པ། འདས་ལམ་མངོན་གྱུར་པ། མི་སློབ་ལམ་མངོན་དུ་གྱུར་པའི་གནས་སྐབས་སོ།།
དྲུག་པ་ནི། འགོག་སྙོམས་དེ་ཟག་བཅས་དང་ཟག་མེད་གཉིས་ཀྱི་ནང་ནས་ཟག་མེད་ཡིན་ཏེ།

286
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བསྡུ་བ་ལས། འགོག་པའི་སྙོམས་པར་འཇུག་པ་ནི་ཟག་པ་མེད་པར་བརྗོད་པར་བྱ་སྟེ། ཉོན་
མོངས་པ་དང་བྲལ་བའི་ཕྱིར་དང༌། མཚུངས་པར་མི་ལྡན་པའི་ཕྱིར་དང༌། དམིགས་པ་མེད་
པའི་ཕྱིར་དང༌། ཉོན་མོངས་པ་མི་སྐེད་པའི་ཕྱིར་དང༌། ཞེས་གསུངས་པའི་ཕྱིར། རྫས་ཡོད་
དང་བཏགས་ཡོད་གཉིས་ཀྱི་ནང་ནས་བྱེ་བྲག་སྨྲ་བ་ཁ་ཅིག་རྫས་ཡོད་དུ་འདོད་ཀྱང་བཏགས་
ཡོད་ཡིན་ཏེ། བསྡུ་བ་ལས། བཏགས་པའི་ཡོད་པར་རིག་པར་བྱ་སྟེ། རྫས་ཡོད་དུ་ནི་མ་
ཡིན་ནོ། །ཞེས་གསུངས་པའི་ཕྱིར། དེས་ན་འགོག་སྙོམས་ཡིན་ན་རང་ཐོབ་བྱེད་ཀྱི་ཐབས་སུ་
གྱུར་པའི་འདས་ལམ་ལ་བརྟེན་ནས་ཐོབ་པས་ཁྱབ་སྟེ། ཀུན་བཏུས་ལས། འགོག་པའི་
སྙོམས་པར་ཞུགས་པ་ནི་འཇིག་རྟེན་ལས་འདས་པ་སྟེ། ཞེས་གསུངས་པའི་ཕྱིར། འགོག་
སྙོམས་ཕལ་ཆེར་དང་པོ་མིའི་རྟེན་ལ་ཐོབ་པ་གཙོ་ཆེ་སྟེ། མི་རྣམས་ཀྱི་ནང་དུ་མངོན་པར་སྒྲུབ་
བོ༑ ༑ཞེས་གསུངས་པའི་ཕྱིར། འདོད་གཟུགས་གཉིས་ན་ཚོར་འདུ་རགས་པས་ཡིད་སྐྱོ་ནས་
ཡིད་བདེ་བ་ལ་གནས་པའི་ཕྱིར་དུ་འགོག་པ་ལ་སྙོམས་པར་ཞུགས་པ་ཡོད་ལ། གཟུགས་མེད་
ན་དེ་ལྟར་སྙོམས་པར་ཞུགས་པ་མེད་དེ། དེ་ལྟར་སྒྲུབ་ནུས་ཀྱང་མི་རྣམས་ཀྱི་ནང་དུ་དང༌།
གཟུགས་ཀྱི་ཁམས་སུ་སྙོམས་པར་འཇུག་གི། གཟུགས་མེད་པའི་ཁམས་སུ་ནི་དེ་འདྲ་བ་མེད་
དེ༑ ཞི་བའི་རྣམ་པར་ཐར་པ་ལ་གནས་པ་རྣམས་ལ་ནི་འདི་ལ་འདིའི་རྩོལ་བ་མེད་པའི་ཕྱིར།
ཞེས་གསུངས་པའི་ཕྱིར། གཟུགས་མེད་ཀྱི་རྟེན་ལ་སྤྱིར་འགོག་པ་ལ་སྙོམས་པར་འཇུག་པ་
ཡོད་དེ། འགོག་སྙོམས་ཐོབ་པའི་ཕྱིར་མི་འོང་འགོག་པ་ལས་མ་ཉམས་པར་སྲིད་རྩེར་སྐྱེ་བ་
ལེན་པ་ཡོད་པའི་ཕྱིར། དེས་ན་དགག་གཞིའི་ཡིད་ཀྱི་རྣམ་ཤེས་དང་མེ་ལོང་ལྟ་བུའི་ཡེ་ཤེས་ཅི་
རིགས་ཀྱི་སྟེང་དུ་དགག་བྱ་ཚོགས་བདུན་རགས་པ་འགོག་པའི་འཕགས་རྒྱུད་ཀྱི་སྙོམས་འཇུག་
ཏུ་གྱུར་པའི་ལྡན་མིན་འདུ་བྱེད་དུ་དམིགས་པ། འགོག་སྙོམས་ཀྱི་མཚན་ཉིད། གསུམ་པ་ལ།
རང་ཐོབ་བྱེད་ཀྱི་ཐབས་སུ་གྱུར་པའི་འདས་ལམ་དང་སྲིད་རྩེའི་དངོས་གཞིའི་སེམས་ལ་བརྟེན་
ནས་སྲིད་རྩེ་ལ་འདོད་ཆགས་དང་བྲལ་བའི་རིགས་སུ་གནས་པའི་ཆོས་ཉིད་ལ་རྩེ་གཅིག་ཏུ་
མཉམ་པར་བཞག་པའི་ཡེ་ཤེས། འགོག་སྙོམས་ཀྱི་མཚན་ཉིད། དབྱེ་ན། ཐུན་མོང་མ་ཡིན་

287
སྐབས་བཞི་པའི་སྤྱི་དོན།
པའི་འགོག་སྙོམས་དང༌། ཐུན་མོང་པའི་དེ་གཉིས་ལས། ཤེར་ཕྱིན་གྱི་ཉམས་ལེན་ཆེས་ལྷག་
པས་ཁྱད་པར་དུ་བྱས་པའི་ཆོས་ཉིད་ལ་མངོན་སུམ་དུ་མཉམ་པར་བཞག་པའི་ཡེ་ཤེས། དང་
པོའི་མཚན་ཉིད་ཡིན་ཏེ། ས་བཅུ་པ་ལས། ཀྱེ་རྒྱལ་བའི་སྲས་དག་བྱང་ཆུབ་སེམས་དཔའ་ས་
དྲུག་པ་ཡན་ཆད་འགོག་པ་ལ་སྙོམས་པར་འཇུག་སྟེ། ཞེས་དང༌། རིན་ཆེན་ཕྲེང་བ་ལས།
འགོག་པ་ཐོབ་པ་རྒྱས་པའི་ཕྱིར། །དེ་ཡི་རྣམ་པར་སྨིན་པས་ན། །ལྷའི་རྒྱལ་པོ་རབ་འཕྲུལ་
འགྱུར༑ ༑ཞེས་གསུངས་པ་དང༌། དབུ་མ་འཇུག་པར། ཤེས་རབ་གནས་པས་འགོག་པ་
ཐོབ་པར་འགྱུར། ཞེས་གསུངས་པའི་ཕྱིར། བཞི་པ་ལ། འགོག་སྙོམས་ཀྱི་རྟེན་བཤད་པ་
དང༌། བརྟེན་པ་འགོག་སྙོམས་ཀྱི་རང་བཞིན་བཤད་པ་གཉིས་ལས། དང་པོ་ལ། ལུས་རྟེན་
དང་སེམས་རྟེན་གཉིས་ལས། སོ་སྐྱེ། རྒྱུན་ཞུགས། ཕྱིར་འོང་། ཤེས་རབ་རྐྱང་གྲོལ་གྱི་
ཉན་ཐོས་དགྲ་བཅོམ་པ་རྣམས་འགོག་པ་ལ་སྙོམས་པར་མི་འཇུག་སྟེ། དང་པོས་འདས་ལམ་
མ་ཐོབ། གཞན་རྣམས་ཀྱིས་སྲིད་རྩེའི་དངོས་གཞི་མ་ཐོབ་པའི་ཕྱིར། ཕྱིར་མི་འོང་ལུས་
མངོན་བྱེད་དང༌། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པ་རྣམས་
འགོག་པ་ལ་སྙོམས་པར་འཇུག་སྟེ། བསྡུ་བ་ལས། འདི་ལས་སློབ་པ་ཕྱིར་མི་འོང་ལུས་
མངོན་དུ་བྱེད་པ་དང༌། མི་སློབ་པ་གཉིས་ཀའི་ཆ་ལས་རྣམ་པར་གྲོལ་བ་ཡང་སྙོམས་པར་
འཇུག་གོ། ཞེས་གསུངས་པའི་ཕྱིར། དམན་ལམ་སྔོན་དུ་མ་སོང་བའི་ས་དང་པོའི་སྐད་ཅིག་
གཉིས་པ་ནས་དེ་ལ་སྙོམས་པར་ཞུགས་ཏེ། མཐོང་ལམ་རྩེ་སྦྱོར་གྱི་མདོ་ལས། དེ་རྣམ་པར་
ཐར་པ་བརྒྱད་དང་མཐར་གྱིས་གནས་པའི་སྙོམས་པར་འཇུག་པ་དགུ་པོ་དེ་དག་ཆོས་རྣམ་པར་
ཕྱེ་སྟེ། སེང་གེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་འཇུག་གོ། ཞེས་
གསུངས་པའི་ཕྱིར། གཉིས་པ་ནི། སྲིད་རྩེའི་དངོས་གཞི་སྙོམས་འཇུག་ཏུ་གྱུར་པའི་ཞི་
གནས་དང༌། འདས་ལམ་ཀྱི་ངོ་བོར་གྱུར་པའི་ལྷག་མཐོང་ལ་བརྟེན་ནས་འགོག་པ་ལ་སྙོམས་
པར་འཇུག་པ་ཡིན་ཏེ། དེ་ལ་སྙོམས་པར་ཞུགས་པ་ལ་སྲིད་རྩེའི་དངོས་གཞི་ཐོབ་དགོས་ཤིང༌།
སྲིད་རྩེའི་མཐོང་སྤང་ཉོན་མོངས་སྤངས་དགོས་པའི་ཕྱིར། ཆོས་སྦྱིན་མའི་མདོ་ལས། དགེ་

288
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
སློང་འགོག་པ་ལ་སྙོམས་པར་ཞུགས་པས་ཆོས་གཉིས་ལ་གཅེས་སྤྲས་སུ་བྱ་དགོས་ཏེ།
གཉིས་གང་ཞེ་ན་ཞི་གནས་དང་ལྷག་མཐོང་ངོ། །ཞེས་དང༌། ཀུན་བཏུས་ལས། འགོག་
པའི་སྙོམས་པར་འཇུག་པ་ནི་གང་ཞེ་ན་ཅི་ཡང་མེད་ཀྱི་སྐྱེ་མཆེད་ལ་འདོད་ཆགས་དང་བྲལ་སྲིད་
པའི་རྩེ་མོ་ལ་གྱེན་དུ་ཕྱོགས་པ། ཞེས་དང༌། མཛོད་ལས། ཕྲ་བ་ཕྲ་བའི་མཇུག་ཐོགས་སུ།
ཞེས་གསུངས་པའི་ཕྱིར། ཕྱིས་ནི་ངེས་པ་མེད་དེ། རྒྱལ་སྲས་ཐབས་ལ་མཁས་པ་རྣམས་
ཀྱིས་ས་དགུ་ལ་བརྟེན་ནས་སྙོམས་པར་ཞུགས་པ་ཡོད་པའི་ཕྱིར་ཏེ། འགོག་དང་བཅས་པའི་
སྙོམས་འཇུག་དགུར། །ཞེས་སོགས་གསུངས་པའི་ཕྱིར། འགོག་སྙོམས་གསར་དུ་སྐྱེ་བའི་
རྟེན་གྱི་གང་ཟག་ལ་གཙོ་ཆེར་མི་ཡིན་པ་དགོས་ཏེ། མཛོད་ལས། འགོག་པ་དང་པོར་མི་ནང་
དུའོ༑ ༑ཞེས་དང༌། ཀུན་བཏུས་ལས། མི་རྣམས་ཀྱི་ནང་དུ་མངོན་པར་སྒྲུབ་བོ། །ཞེས་
གསུངས་པའི་ཕྱིར། ཁྱབ་པ་ངེས་པ་མ་ཡིན་ཏེ། རྒྱལ་པོའི་སྲས་སུ་འགོག་སྙོམས་སྐྱེས་ཟིན་
གནས་པའི་རྟེན་ལ་གླིང་གསུམ་གྱི་མི་དང་འདོད་ལྷ་དྲུག་ཚངས་ཆེན་མ་གཏོགས་གཟུགས་
ཁམས་གནས་རིགས་བཅུ་དྲུག་སྟེ་ཉེར་ལྔར་བཤད་པས། འདོད་ལྷའི་རྟེན་ལ་འགོག་སྙོམས་
གསར་དུ་སྐྱེ་བ་ཡོད་པའི་ཕྱིར། ཁ་ཅིག། །འགོག་སྙོམས་ཡིན་ན་དང་པོར་མིའི་རྟེན་ལ་ཐོབ་
པ་སྔོན་དུ་སོང་བས་ཁྱབ་ཟེར་ན། འདོད་ལྷའི་རྟེན་ཅན་གྱི་ཕྱིར་མི་འོང་གི་རྒྱུད་ཀྱི་འགོག་
སྙོམས་ཆོས་ཅན། དེར་ཐལ། དེའི་ཕྱིར། འདོད་ན། མིའི་རྟེན་ལ་འགོག་སྙོམས་ཐོབ་པའི་
ཕྱིར་མི་འོང་འདོད་ལྷར་ལས་ཉོན་གྱིས་སྐྱེས་པ་ཡོད་པར་ཐལ་ལོ། །འདོད་མི་ནུས་ཏེ། འདོད་
པར་ལས་ཉོན་གྱིས་སྐྱེ་བ་ལེན་པའི་ཕྱིར་མི་འོང་མེད་པའི་ཕྱིར། ཁ་ཅིག །གཟུགས་ཁམས་
པའི་གང་ཟག་གི་རྒྱུད་ཀྱི་འགོག་སྙོམས་ལ་དེས་ཁྱབ་ཟེར་བ་མི་འཐད་དེ། འདོད་ལྷའི་རྟེན་ལ་
འགོག་སྙོམས་ཐོབ་པའི་ཕྱིར་མི་འོང་ལུས་མངོན་བྱེད་ཀྱི་རྟོགས་པ་སྔོན་དུ་སོང་བའི་གཟུགས་
ཁམས་པའི་གང་ཟག་གི་རྒྱུད་ཀྱི་འགོག་སྙོམས་ཀྱིས་མ་ངེས་པའི་ཕྱིར། ཁ་ཅིག་།གཟུགས་
ཁམས་པའི་གང་ཟག་གི་རྒྱུད་ལ་འགོག་སྙོམས་སྔར་མེད་གསར་དུ་སྐྱེ་བ་ཡོད་པར་ཐལ། དེའི་
རྒྱུད་ཀྱི་འགོག་སྙོམས་དེ། དེའི་རྟེན་ལ་གསར་དུ་སྐྱེས་པའི་ཕྱིར། དེ་གསར་དུ་སྐྱེས་པའི་

289
སྐབས་བཞི་པའི་སྤྱི་དོན།
ཕྱིར་མ་ཁྱབ་ན། དེ་འདོད་པའི་རྟེན་ལ་གསར་དུ་སྐྱེས་པར་ཐལ། དེ་གསར་དུ་སྐྱེས་པ་གང་
ཞིག །དེ་གཟུགས་ཁམས་པའི་གང་ཟག་གི་རྟེན་ལ་གསར་དུ་མ་སྐྱེས་པའི་ཕྱིར། འདོད་ན།
དེ་འདོད་པའི་རྟེན་ལ་སྐྱེས་པར་ཐལ། འདོད་པའི་ཕྱིར། འདོད་ན། དེ་འདོད་པའི་རྟེན་ལ་
ཡོད་པར་ཐལ་ལོ། །ཟེར་ན། འདོད་པའི་རྟེན་ཅན་གྱི་སངས་རྒྱས་འཕགས་པའི་རྒྱུད་ཀྱི་རྣམ་
མཁྱེན་དེ་འདོད་པའི་རྟེན་ལ་གསར་དུ་སྐྱེས་པར་ཐལ་བ་སོགས་ཀྱིས་མཚུངས་པ་བྱའོ། །ཁ་
ཅིག༑ འགོག་པ་ལ་སྙོམས་པར་ཞུགས་པའི་སེམས་ཡིན་ན། སྲིད་རྩེའི་སེམས་ཡིན་པས་
ཁྱབ་པར་འདོད་པ་མི་འཐད་དེ། འགོག་པ་ལ་སྙོམས་པར་ཞུགས་པའི་བསམ་གཟུགས་བརྒྱད་
ཀ་ཡོད་པའི་ཕྱིར་ཏེ། བསམ་གཟུགས་བརྒྱད་ལ་འགོག་པ་སྤེལ་ནས་སྙོམས་པར་འཇུག་པའི་
ཐོན་རྒལ་གྱི་སྙོམས་འཇུག་ཡོད་པའི་ཕྱིར་དང༌། ཕྱིར་མི་འོང་གི་རྒྱུད་ཀྱི་འགོག་པ་ལ་སྙོམས་
པར་ཞུགས་པའི་ཡེ་ཤེས་དེ་སྲིད་རྩེའི་སེམས་མ་ཡིན་པའི་ཕྱིར། གཉིས་པ་ལ། མཚན་ཉིད།
དབྱེ་བ། ས་མཚམས། འགོག་སྙོམས་ཀྱི་རྣམ་བཞག་བཤད་པའོ། །དང་པོ་ནི། དགག་
གཞི་ཡིད་ཀྱི་རྣམ་ཤེས་ཕྲ་མོའི་སྟེང་དུ་དགག་བྱ་མཚུངས་ལྡན་རགས་པ་བཀག་པས་རབ་ཏུ་ཕྱེ་
བའི་རིགས་སུ་གནས་པའི་འཕགས་རྒྱུད་ཀྱི་སྙོམས་འཇུག་ཏུ་གྱུར་པའི་ལྡན་མིན་འདུ་བྱེད།
འགོག་སྙོམས་ཀྱི་མཚན་ཉིད། གཉིས་པ་ནི། རྟེན་གྱི་སྒོ་ནས་ཉན་ཐོས་རང་རྒྱལ་ཐེག་ཆེན་གྱི་
འགོག་སྙོམས་དང་གསུམ་དུ་ཡོད། ངོ་བོའི་སྒོ་ནས་མཐར་གྱིས་སྙོམས་འཇུག་ཏུ་གྱུར་པའི་
འགོག་སྙོམས་དང༌། ཐོད་རྒལ་དུ་གྱུར་པའི་འགོག་སྙོམས་གཉིས་སུ་ཡོད། རྣམ་སྨིན་མྱོང་
ཚུལ་གྱི་སྒོ་ནས་སྐྱེས་ནས་མྱོང་འགྱུར། ལན་གྲངས་གཞན་ལ་མྱོང་འགྱུར། རྣམ་སྨིན་འབྱིན་
པར་མ་ངེས་པའི་དེ་དང་གསུམ་དུ་ཡོད། གསུམ་པ་ནི། ཕྱིར་མི་འོང་ལུས་མངོན་བྱེད་ནས་
སངས་རྒྱས་ཀྱི་སའི་བར་དུ་ཡོད། བཞི་པ་ལ། གང་ཟག་གང་གིས་སྙོམས་པར་འཇུག་པ།
ས་གང་ལ་བརྟེན་པ། ལམ་གང་ལ་བརྟེན་པ། ཡིད་ལ་བྱེད་པ་གང་གིས། དགག་བྱ་གང་
འགོག་པ། ངོ་བོ་གང་ཡིན་དཔྱད་པ། དུས་ཇི་སྲིད་དུ་སྙོམས་པར་འཇུག་པ། ཁམས་གང་དུ་
སྙོམས་པར་འཇུག་པའོ། །དང་པོ་གསུམ་ལུས་རྟེན་དང་སེམས་རྟེན་གྱི་སྐབས་སུ་སོང་བ་ལྟར་

290
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
རོ༑ བཞི་པ་ནི། ཐེག་དམན་པ་རྣམས་ཚོར་འདུ་རགས་པས་ཡིད་སྐྱོ་ནས། སྡུག་བསྔལ་
དང་ཡིད་མི་བདེ་བ་ལ་སོགས་པའི་ཚོར་བ་དང༌། འདུ་བྱེད་ཕྱིན་ཅི་ལོག་རྣམས་ནད་དང་འབྲས་
དང་ཟུག་རྔུའི་རྣམ་པར་མཐོང་ཞིང༌། དེ་དག་ཉེ་བར་ཞི་བའི་འགོག་པ་ནི་མྱ་ངན་ལས་འདས་པ་
ལྟ་བུར་གཟིགས་པའི་སྒོ་ནས་སྙོམས་པར་འཇུག་སྟེ། མྱ་ངན་ལས་འདས་པའི་དོན་དུ་འདི་ལ་
སྙོམས་པར་འཇུག་པའི་ཕྱིར་ཏེ། ཀུན་བཏུས་ལས། ཞི་བར་གནས་པའི་འདུ་ཤེས་སྔོན་དུ་
བཏང་བའི་ཡིད་ལ་བྱེད་པ་དག་གིས། ཞེས་གསུངས་པའི་ཕྱིར། ཐེག་ཆེན་པ་རྣམས་ནི་
བྱམས་པ་དང་སྙིང་རྗེའི་བསམ་པས་སྙོམས་པར་འཇུག་པའི་ཕྱིར། དེ་གཞན་དོན་ཁོ་ནར་དེ་ལ་
སྙོམས་པར་འཇུག་པའི་ཕྱིར་ཏེ། དེ་ཏིང་ངེ་འཛིན་གྱི་རྩལ་རྫོགས་པར་ཐོབ་ནས། གཞན་ལ་
ཕྱིན་ཅི་མ་ལོག་པར་བསྟན་པའི་དོན་དུ་དེ་ལ་སྙོམས་པར་འཇུག་པའི་ཕྱིར། ལྔ་པ་ནི། འདོད་
ཁམས་སུ་འགོག་པ་ལ་སྙོམས་པར་འཇུག་པའི་ཚེ་འགོག་སྙོམས་ཀྱི་དགག་བྱར་གྱུར་བའི་རྣམ་
ཤེས་ཚོགས་དྲུག་དང༌། གཟུགས་ཁམས་སུ་ཚོགས་བཞི། གཟུགས་མེད་ཁམས་སུ་རྣམ་
ཤེས་གཅིག་པུ་འགོག་པར་འགྱུར་ཏེ། འདོད་ཁམས་ན་རྣམ་ཤེས་ཚོགས་དྲུག །གཟུགས་
ཁམས་ན་སྣ་ལྕེའི་རྣམ་ཤེས་མ་གཏོགས་ཚོགས་བཞི། གཟུགས་མེད་ཁམས་ན་དབང་ཤེས་
ཐམས་ཅད་མ་གཏོགས་རྣམ་ཤེས་གཅིག་པུ་ཡོད་པའི་ཕྱིར། དྲུག་པ་ནི། འགོག་སྙོམས་དེ།
ཟག་བཅས་ཟག་མེད་གཉིས་ཀྱི་ནང་ནས་ཟག་མེད་ཡིན་ཏེ། བསྡུ་བ་ལས། འགོག་པའི་
སྙོམས་པར་འཇུག་པ་ནི་ཟག་པ་མེད་པར་བརྗོད་པར་བྱ་སྟེ། ཞེས་གསུངས་པའི་ཕྱིར། དེ་
རྫས་བཏགས་གཉིས་ཀྱི་ནང་ནས་བཏགས་ཡོད་ཡིན་ཏེ། དེ་ཉིད་ལས། བཏགས་པའི་ཡོད་
པར་རིག་པར་བྱ་སྟེ། ཞེས་གསུངས་པའི་ཕྱིར། དེ་དགེ་སོགས་གསུམ་གྱི་ནང་ནས་དགེ་བ་
ཡིན་ཏེ། ཀུན་སློང་གི་དགེ་བ་ཡིན་པའི་ཕྱིར་ཏེ། ཀུན་སློང་གི་དགེ་བའི་སྟོབས་གྱིས་ཐོབ་པའི་
ཕྱིར་ཏེ། མཛོད་ལས། དགེ་བའོ། །ཞེས་གསུངས་པའི་ཕྱིར། བདུན་པ་ནི། ཐེག་དམན་
པ་རྣམས་རང་གི་འཕེན་པ་ཅི་ཙམ་བཏང་བའི་བར་སྙོམས་པར་འཇུག་པ་ཡིན་ལ། བྱང་ཆུབ་
སེམས་དཔའ་རྣམས་མཐའ་གཅིག་ཏུ་མ་ངེས་ཏེ། དེས་གདུལ་བྱའི་བསམ་པ་དང་མཐུན་པར་

291
སྐབས་བཞི་པའི་སྤྱི་དོན།
སྙོམས་པར་འཇུག་པའི་ཕྱིར་ཏེ། དཔེར་ན། བྱང་ཆུབ་སེམས་དཔའ་ཆོས་འཕགས་ཀྱིས་རྟག་
ཏུ་ངུ་ལ་དམ་པའི་ཆོས་ལ་དཀོན་པ་དང་ཟབ་པ་སོགས་ཀྱི་འདུ་ཤེས་སྐྱེད་པའི་ཕྱིར་དུ་ལོ་བདུན་
གྱི་བར་དུ་ཏིང་ངེ་འཛིན་གཅིག་ལ་སྙོམས་པ་འཇུག་པ་ལྟར་ཡིན་ཏེ། འགྲེལ་ཆེན་ལས། ལོ་
བདུན་གྱི་བར་དུ་ཞེས་བྱ་བ་ནི་ཁ་ཅིག་ན་རེ། ད་ལྟར་རང་ཉིད་སྙིང་རྗེ་ལས། །ཉམས་མིན་
ཆོས་ལ་སེར་སྣ་མེད། །དཔེ་མཁྱུད་མེད་ཅིང་མི་ནུས་མེད། །ང་ནི་སྡུག་བསྔལ་རང་བཞིན་
མིན༑ ༑ང་ཡི་བསྟན་པ་མ་ཟད་པར། །ཁྱོད་ལ་རེ་བའང་ཡོད་མིན་གྱི། །འདུལ་བས་ངས་
ཤེས་མི་ནུས་ཤིང༌། །གུས་དང་བཅས་པའང་མེད་པས་ན། །དེ་ནི་བསྟན་པར་མི་བྱ་བར།།
མཁྱེན་ཅིང་སྒོམ་པར་བྱ་བའི་ཕྱིར། །ཟླ་བ་ཕྱེད་དང་གསུམ་དག་ཏུ། །བཅོམ་ལྡན་ནང་དུ་ཡང་
དག་འཇོག །ཅེས་བྱ་བའི་རིགས་པས་རྟག་ཏུ་ངུའི་བསམ་པ་ཡོངས་སུ་དག་པ་ཉིད་སད་པར་
བྱ་བའི་དོན་དུ་ལོ་བདུན་གྱི་བར་དུ་སྙོམས་པར་འཇུག་པ་ཉིད་ཀྱིས་གནས་པ་ཡིན་ནོ། །ཞེས་
འདོད་དོ། །གཞན་དག་ནི་མཐོང་བའི་ལམ་རྟོགས་པའི་དོན་གྱི་ཡན་ལག་བདུན་རྟོགས་པ་རྣམ་
པ་ཐམས་ཅད་དུ་ཡོངས་སུ་སྦྱང་བར་བྱ་བའི་དོན་ཡིན་ནོ་ཞེས་འཆད་དོ། །ཞེས་གསུངས་པའི་
ཕྱིར་དང༌། མདོ་ཉི་མའི་སྙིང་པོ་ལས། དེ་འགོག་པའི་སྙོམས་པར་འཇུག་པ་ལ་སྙོམས་པར་
འཇུག་པར་བྱེད་དེ། དེའི་བསམ་པ་ཇི་ལྟ་བ་བཞིན་དུ་འགོག་པ་ལ་ཉིན་ཞག་གཅིག་འདའ་བར་
བྱེད་དོ། །ཞེས་བྱ་བས་ན་བསྐལ་པ་དཔག་ཏུ་མེད་པའི་བར་དུ་འདའ་བར་བྱེད་དོ། །ཞེས་པ་
དང༌བྱང་ཆུབ་སེམས་དཔའ་ནི་ཉི་མ་བདུན་ལས་ལྷག་པར་འགོག་པ་ལ་སྙོམས་པར་འཇུག་
པ་མེད་དེ། གཞན་དུ་ན་རྒྱལ་སྲས་ཀྱི་སྤྱོད་པ་དོར་བར་འགྱུར་བའི་ཕྱིར། ཞེས་དང༌། སྙིང་
རྗེ་པད་དཀར་ལས། སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་འགོག་པ་ལ་
སྙོམས་པར་ཞུགས་པའི་སེམས་ཀྱིས་བར་གྱི་བསྐལ་པ་བཅུ་ལ་ཐུག་གི་བར་དུ་འདའ་བར་བྱེད་
དོ༑ ༑ཞེས་སོགས་མང་དུ་གསུངས་པའི་ཕྱིར། ཁ་ཅིག །འཕགས་རྒྱུད་ཀྱི་ཡེ་ཤེས་ལ་
འགོག་སྙོམས་ཀྱིས་ཁྱབ་པར་འདོད་པ་མི་འཐད་དེ། རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་
ཀྱི་མཐོང་ལམ་བར་ཆད་མེད་ལམ་གྱིས་མ་ངེས་པའི་ཕྱིར། ཁ་ཅིག །ཆོས་ཉིད་ལ་རྩེ་གཅིག་

292
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཏུ་མཉམ་པར་བཞག་པའི་མཉམ་གཞག་ཡེ་ཤེས་ལ་འགོག་སྙོམས་ཀྱིས་ཁྱབ་པར་འདོད་པ་མི་
འཐད་དེ། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་ཆོས་ཉིད་ལ་རྩེ་
གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཀྱིས་མ་ངེས་པའི་ཕྱིར། ཁ་ཅིག།
དགག་གཞི་གཟུགས་ཕུང་གི་སྟེང་དུ་དགག་བྱ་མཚུངས་ལྡན་འཁོར་བཅས་བཀག་པའི་སྙོམས་
འཇུག་དེ། འགོག་སྙོམས་ཀྱི་མཚན་ཉིད་ཟེར་ན། འདུ་ཤེས་མེད་པའི་སྙོམས་འཇུག་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། འགོག་པའི་སྙོམས་འཇུག་དེ་དེ་ཡིན་
པའི་ཕྱིར། དེ་གཉིས་སེམས་མེད་ཀྱི་སྙོམས་འཇུག་ཏུ་མཚུངས་པའི་ཕྱིར། །འདོད་ན། དེ་
ཆོས་ཅན། འཕགས་རྒྱུད་ཀྱི་སྙོམས་འཇུག་ཏུ་ཐལ། འདོད་པའི་ཕྱིར། ཁྱབ་སྟེ། མཛོད་
ལས༑ འཕགས་པས། ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར།
ཁྱབ་སྟེ། འཕགས་པས་མ་ཡིན། ཞེས་གསུངས་པའི་ཕྱིར། ཁ་ཅིག། དེའི་སྟེང་དུ་
འཕགས་རྒྱུད་ཀྱི་སྙོམས་འཇུག་བསྣན་ནས་དེའི་མཚན་ཉིད་ཟེར་ན། ཕྱིར་མི་འོང་ལུས་མངོན་
བྱེད་ཀྱི་རྒྱུད་ཀྱི་འགོག་སྙོམས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན།
དེའི་རྒྱུད་ལ་ཡིད་ཀྱི་རྣམ་ཤེས་མེད་པར་ཐལ་ལོ། །འདོད་མི་ནུས་ཏེ། དེའི་རྒྱུད་ལ་ཡིད་དབང་
ཡོད་པའི་ཕྱིར། དེའི་རྒྱུད་ལ་སྲོག་དབང་ཡོད་པའི་ཕྱིར། ཁྱབ་སྟེ། མཛོད་ལས། བཏང་
སྙོམས་དང་ནི་སྲོག་དང་ནི། །ཡིད་དང་ལྡན་ལ་ངེས་གསུམ་ལྡན། །ཞེས་གསུངས་པའི་ཕྱིར།
ཁ་ཅིག །དགག་གཞི་ཀུན་གཞིའི་རྣམ་ཤེས་ཀྱི་སྟེང་དུ་དགག་བྱ་ཚོགས་དྲུག་བཀག་པའི་
འཕགས་རྒྱུད་ཀྱི་སྙོམས་འཇུག། དེའི་མཚན་ཉིད་ཟེར་བ་མི་འཐད་དེ། ཀུན་གཞིའི་རྣམ་ཤེས་
མེད་པའི་ཕྱིར། ཁ་ཅིག །དེ་ཀུན་གཞི་ཁས་ལེན་པའི་སེམས་ཙམ་པའི་ལུགས་ཀྱི་དེའི་མཚན་
ཉིད་ཟེར། དེ་ལ་ཁ་ཅིག །ཉན་ཐོས་དགྲ་བཅོམ་པའི་རྒྱུད་ཀྱི་འགོག་སྙོམས་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། དེའི་རྒྱུད་ལ་ཀུན་གཞི་མེད་
པའི་ཕྱིར་ཏེ། དེས་ཀུན་གཞི་སྤངས་པའི་ཕྱིར་ཏེ། དེ་དགྲ་བཅོམ་པ་ཡིན་པའི་ཕྱིར། ཁྱབ་སྟེ།
སུམ་ཅུ་པ་ལས། དགྲ་བཅོམ་ནས་ནི་དེ་ལྡོག་གོ། ཞེས་གསུངས་པའི་ཕྱིར་ན། མ་ཁྱབ་སྟེ།

293
སྐབས་བཞི་པའི་སྤྱི་དོན།
ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པས་སྡུག་བདེན་སྤངས་པར་ཐལ།
དེའི་ཀུན་གཞི་སྤངས་པའི་ཕྱིར། ཁྱབ་སྟེ། ཀུན་གཞི་དེ་ལས་ཉོན་གྱི་འབྲས་བུའི་གཙོ་བོ་ཡིན་
པའི་ཕྱིར། གཞན་ཡང༌། ཉན་ཐོས་དགྲ་བཅོམ་པས་ཤེས་སྒྲིབ་སྤངས་པར་ཐལ། དེས་ཤེས་
སྒྲིབ་ཀྱི་ས་བོན་གྱི་ཆར་རྒྱུར་པའི་ཀུན་གཞི་སྤངས་པའི་ཕྱིར། ཁ་ཅིག། །ཉན་ཐོས་དགྲ་བཅོམ་
པའི་རྒྱུད་ལ་ཀུན་གཞི་ཡོད་ཀྱང་དེའི་རྒྱུད་ལ་ཉོན་སྒྲིབ་ཀྱི་བག་ཆགས་བསྒོ་གཞིར་གྱུར་པའི་
ཀུན་གཞི་མེད་ཟེར་བ་མི་འཐད་དེ། དེའི་རྒྱུད་ལ་ཀུན་གཞི་ཡོད་པའི་ཕྱིར། དེའི་རྒྱུད་ལ་ཉོན་
སྒྲིབ་ཀྱི་བག་ཆགས་བསྒོ་གཞི་ཡོད་པའི་ཕྱིར་ཏེ། དེའི་རྒྱུད་ལ་ཤེས་སྒྲིབ་ཡོད་པའི་ཕྱིར།
རང་ལུགས་ཀྱི་སྐྱོན་ནི། སངས་རྒྱས་འཕགས་པའི་རྒྱུད་ཀྱི་འགོག་སྙོམས་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེའི་རྒྱུད་ལ་ཀུན་གཞི་ཡོད་པར་ཐལ་ལོ།།
རོང་ཊཱི ཀ་པ་ན་རེ། དགག་གཞི་བདག་མེད་ཀྱི་སྟེང་དུ་དགག་བྱ་མཚན་འཛིན་གྱི་སྤྲོས་པ་ཅི་
རིགས་བཀག་པའི་འཕགས་རྒྱུད་ཀྱི་སྙོམས་འཇུག་དེ། དེའི་མཚན་ཉིད། འགོག་སྙོམས་ལ་
འདས་ལམ་གྱིས་ཁྱབ་ཟེར་ན། རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་
ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དགག་གཞི་གང་
ཟག་གི་བདག་མེད་ཀྱི་སྟེང་དུ་དགག་བྱ་གང་ཟག་གི་བདག་འཛིན་ཀུན་བཏགས་བཀག་པའི་
འཕགས་རྒྱུད་ཀྱི་སྙོམས་འཇུག་ཡིན་པའི་ཕྱིར། རྟགས་གྲུབ་སྟེ། དེ་གང་ཟག་གི་བདག་འཛིན་
ཀུན་བཏགས་ཀྱི་དངོས་གཉེན་ཡིན་པའི་ཕྱིར། ཁ་ཅིག །རང་གི་དགག་གཞིའི་སྟེང་དུ་རང་
གི་དགག་བྱ་བཀག་པའི་ལྡན་མིན་འདུ་བྱེད་དུ་གྱུར་པའི་འཕགས་རྒྱུད་ཀྱི་སྙོམས་འཇུག །དེའི་
མཚན་ཉིད་ཟེར་ན། འཕགས་རྒྱུད་ཀྱི་སྙོམས་འཇུག་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། རྟགས་གྲུབ་སྟེ། དེ་ལྡན་མིན་འདུ་བྱེད་ཡིན་པའི་ཕྱིར་ཏེ། དེ་ཤེས་པ་མ་ཡིན་
པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཡིན་ན་ཤེས་པ་ཡིན་དགོས་པར་ཐལ། ཁྱོད་
ཤེས་པ་ཡིན་པའི་ཕྱིར། འདོད་ན། འགོག་པའི་སྙོམས་འཇུག་ཆོས་ཅན། དེར་ཐལ། དེའི་
ཕྱིར༑ རྩ་བར་འདོད་ན། དེ་ཆོས་ཅན། ཁྱོད་ཐོབ་ན་འགོག་སྙོམས་ཐོབ་པས་ཁྱབ་པར་ཐལ།

294
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཁྱོད་འགོག་སྙོམས་ཡིན་པའི་ཕྱིར། འདོད་ན། རྒྱུན་ཞུགས་ཆོས་ཅན། དེར་ཐལ། དེའི་
ཕྱིར༑ ཁ་ཅིག །འགོག་པའི་སྙོམས་འཇུག་ཆོས་ཅན། ཤེས་པ་ཡིན་པར་ཐལ། སྙོམས་
འཇུག་ཡིན་པའི་ཕྱིར་ན་མ་ཁྱབ། འདོད་ན། དེ་ཆོས་ཅན། ཤེས་པ་མ་ཡིན་པར་ཐལ།
སེམས་མེད་ཀྱི་སྙོམས་འཇུག་ཡིན་པའི་ཕྱིར། རྟགས་གྲུབ་སྟེ། མཛོད་ལས། སེམས་མེད་
སྙོམས་པར་འཇུག་གཉིས་དང༌། ཞེས་གསུངས་པའི་ཕྱིར། ཁ་ཅིག །མཐར་གནས་སྙོམས་
འཇུག་དགུ་པོ་གང་རུང་གང་ཞིག། ལྡན་མིན་འདུ་བྱེད་དུ་གྱུར་པའི་འཕགས་རྒྱུད་ཀྱི་སྙོམས་
འཇུག་དེ། དེའི་མཚན་ཉིད་ཟེར་ན། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་
བཅོམ་པའི་རྒྱུད་ཀྱི་གཙོ་བོ་སེམས་སུ་གྱུར་པའི་བསམ་གཏན་དང་པོའི་དངོས་གཞིའི་སྙོམས་
འཇུག་དང༌། དེའི་རྒྱུད་ཀྱི་སེམས་བྱུང་དུ་གྱུར་པའི་བསམ་གཏན་དང་པོའི་དངོས་གཞི་སྙོམས་
འཇུག་གཉིས་ཀ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དང་པོ་གང་ཞིག།
གཉིས་པ་ཡིན་པའི་ཕྱིར། དང་པོ་གྲུབ་སྟེ། བསམ་གཏན་དང་པོའི་དངོས་གཞི་སྙོམས་འཇུག་
ཡིན་པའི་ཕྱིར། གཉིས་པ་གྲུབ་སྟེ། ལྡན་མིན་འདུ་བྱེད་གང་ཞིག །འཕགས་རྒྱུད་ཀྱི་སྙོམས་
འཇུག་ཡིན་པའི་ཕྱིར། དང་པོ་གྲུབ་སྟེ། མཚུངས་ལྡན་མ་ཡིན་པའི་འདུ་བྱེད་ཀྱི་ཕུང་པོ་ཡིན་
པའི་ཕྱིར་ཏེ། འདུ་བྱེད་ཀྱི་ཕུང་པོ་གང་ཞིག །མཚུངས་ལྡན་འདུ་བྱེད་ཀྱི་ཕུང་པོ་མ་ཡིན་པའི་
ཕྱིར༑ དང་པོ་གྲུབ་སྟེ། ཕུང་པོ་ལྔ་པོ་གང་རུང་གང་ཞིག །གཟུགས་ཕུང་ཡང་མ་ཡིན།
ཚོར་བའི་ཕུང་པོ་ཡང་མ་ཡིན། འདུ་ཤེས་ཀྱི་ཕུང་པོ་ཡང་མ་ཡིན། རྣམ་པར་ཤེས་པའི་ཕུང་
པོ་ཡང་མ་ཡིན་པའི་ཕྱིར། དང་པོ་གྲུབ་སྟེ། དངོས་པོ་ཡིན་པའི་ཕྱིར། གཉིས་པ་གྲུབ་སྟེ།
གཟུགས་ཅན་མ་ཡིན་པའི་ཕྱིར། གསུམ་པ་དང་བཞི་པ་གྲུབ་སྟེ། སེམས་བྱུང་མ་ཡིན་པའི་
ཕྱིར༑ ལྔ་པ་གྲུབ་སྟེ། གཙོ་སེམས་མ་ཡིན་པའི་ཕྱིར། ཁ་ཅིག། ཐེག་ཆེན་འཕགས་པའི་
རྒྱུད་ཀྱི་འགོག་སྙོམས་ལ་འདས་ལམ་གྱིས་ཁྱབ་ཟེར་ན། ས་དྲུག་པ་བའི་རྒྱུད་ཀྱི་བསམ་
གཟུགས་བརྒྱད་ལ་འགོག་པ་སྤེལ་ནས་ལུགས་མཐུན་དུ་སྙོམས་པར་འཇུག་པའི་ཡར་སོང་ཐོད་
རྒལ་གྱི་གནས་ཀྱི་ནང་ཚན་དུ་གྱུར་པའི་འགོག་པ་ཆོས་ཅན། དེར་ཐལ། དེའི་ཕྱིར། འདོད་

295
སྐབས་བཞི་པའི་སྤྱི་དོན།
ན༑ དེ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་སུ་ཐལ་ལོ།།
འདོད་ན། དེའི་གནས་ཀྱི་ནང་ཚན་དུ་གྱུར་པའི་འགོག་པའི་སྙོམས་འཇུག་དེ་སྟོང་ཉིད་ལ་རྩེ་
གཅིག་ཏུ་མཉམ་པར་བཞག་པའི་ཡེ་ཤེས་སུ་ཐལ། དེ་མཉམ་གཞག་ཡེ་ཤེས་ཡིན་པའི་ཕྱིར།
འདོད་ན། དེའི་སྤེལ་གཞི་བསམ་གཟུགས་བརྒྱད་དང་སྤེལ་ཆོས་འགོག་པ་བརྒྱད་ལ་མི་འདྲ་
བའི་ཁྱད་པར་མེད་པར་ཐལ། དེ་རྣམས་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་
ཤེས་སུ་མཚུངས་པའི་ཕྱིར། ཁ་ཅིག །འགོག་སྙོམས་ཆོས་ཅན། འདས་ལམ་མ་ཡིན་པར་
ཐལ༑ ལྡན་མིན་འདུ་བྱེད་ཡིན་པའི་ཕྱིར། གཞན་ཡང༌། དེ་ཆོས་ཅན། ཤེས་པ་ཡིན་པར་
ཐལ༑ འདས་ལམ་ཡིན་པའི་ཕྱིར། འདོད་མི་ནུས་ཏེ། ལྡན་མིན་འདུ་བྱེད་ཡིན་པའི་ཕྱིར
ཞེས་ཟེར་བ་མི་འཐད་དེ། རྣམ་མཁྱེན་ཆོས་ཅན། འདས་ལམ་མ་ཡིན་པར་ཐལ། ལྡན་མིན་
འདུ་བྱེད་ཡིན་པའི་ཕྱིར། ཁྱབ་པ་ཁས། དེར་ཐལ། མཚུངས་ལྡན་མིན་པའི་འདུ་བྱེད་ཡིན་
པའི་ཕྱིར་ཏེ། འདུ་བྱེད་ཀྱི་ཕུང་པོ་གང་ཞིག། མཚུངས་ལྡན་འདུ་བྱེད་མ་ཡིན་པའི་ཕྱིར།
ཞེས་སོགས་སྔར་བཞིན་སྒྲབ། གཞན་ཡང་རང་རིག་ཆོས་ཅན། ཤེས་པ་མ་ཡིན་པར་ཐལ།
ལྡན་མིན་འདུ་བྱེད་ཡིན་པའི་ཕྱིར། ཁྱབ་པ་ཁས། དེར་ཐལ། མཚུངས་ལྡན་མ་ཡིན་པའི་
འདུ་བྱེད་ཡིན་པའི་ཕྱིར་ཏེ། འདུ་བྱེད་ཀྱི་ཕུང་པོ་གང་ཞིག་མཚུངས་ལྡན་འདུ་བྱེད་མ་ཡིན་པའི་
ཕྱིར་ཏེ། སེམས་བྱུང་མ་ཡིན་པའི་ཕྱིར། དང་པོ་གྲུབ་སྟེ། ཕུང་པོ་ལྔ་པོ་གང་རུང་གང་ཞིག
གཟུགས་ཕུང་སོགས་གང་ཡང་མ་ཡིན་པའི་ཕྱིར། རྟགས་སྔར་བཞིན་ནོ། །བརྒྱད་པ་ནི།
ཁམས་གསུམ་གའི་རྟེན་ལ་འགོག་པ་ལ་སྙོམས་པར་འཇུག་པ་ཡོད་དེ། བྱེ་བཤད་རང་འགྲེལ་
ལས༑ བརྟན་པ་མིན་པ་རྣམས་ཞེས་བྱ་བ་ནི། འགོག་པའི་སྙོམས་འཇུག་པ་རྣམས་ཀྱི་རྣམ་
པར་ཤེས་པའི་ཚོགས་དྲུག་དང༌། བཞི་དང་གཅིག་སྟེ། འདོད་པ་དང་གཟུགས་དང་གཟུགས་
མེད་པའི་ཁམས་སུ་གོ་རིམ་བཞིན་ནོ། །ཞེས་གསུངས་པའི་ཕྱིར།

296
རྗེ་བཙུན་ཆོས་ཀྱི་རྒྱལ་མཚན་གྱི་གསུང
༼ སྤོང་བའི་ལམ་བཞིར་བཤད་པ།༽
༈ ལྔ་པ་སྤོང་བའི་ལམ་འཆད་པ་ལ། སྤོང་བའི་ལམ་ལ་བར་ཆད་མེད་པའི་ལམ་གྱི་རྣམ་པ་
བདེན་པ་བཞིས་བསྡུས་པ་ཉོན་མོངས་པ་དང་མི་ལྡན་པའི་མཚན་ཉིད་བཞིའོ། །ཞེས་གསུངས།
གཞུང་དོན་ནི། སྐབས་འདིར་བསྟན་གྱི་སྤོང་བའི་ལམ་ཆོས་ཅན། དུ་མར་ཡོད་དེ། བདེན་
པ་བཞི་ལ་དམིགས་པའི་བར་ཆད་མེད་པའི་ལམ་གྱི་རྣམ་པ་བཞི་ཡོད་པའི་ཕྱིར། དེས་ན་རང་
གི་ངོས་སྐལ་གྱི་སྤང་བྱར་གྱུར་པའི་སྒྲིབ་པའི་དངོས་གཉེན་བྱེད་པའི་ཟག་མེད་ཡེ་ཤེས། བར་
ཆད་མེད་ལམ་གྱི་མཚན་ཉིད། རང་གི་དངོས་གྱི་ཉེར་ལེན་དུ་གྱུར་པའི་བར་ཆད་མེད་ལམ་གྱི་
ངོས་སྐལ་གྱི་སྒྲིབ་པ་ལས་གྲོལ་བའི་མཉམ་གཞག་ཡེ་ཤེས རྣམ་གྲོལ་ལམ་གྱི་མཚན་ཉིད་
ཡིན་ནོ།།
༼སངས་རྒྱས་ཉིད་ཀྱི་ལམ་ཅུར་བཤདཔ། ༽
༈ དྲུག་པ་སངས་རྒྱས་ཀྱི་ལམ་སྟོན་པ་ལ། སངས་རྒྱས་ཉིད་ཀྱི་ལམ་ལ་སྦྱིན་པ་ལ་སོགས་
པའི་ཕ་རོལ་ཏུ་ཕྱིན་པ་རྣམ་པ་བཅུ་སྟེ ཞེས་གསུངས། གཞུང་དོན་ནི། སྐབས་འདིར་
བསྟན་གྱི་སངས་རྒྱས་ཉིད་ཀྱི་ལམ་ལ་བཅུར་ཡོད་དེ། དེ་ལ་སྦྱིན་པའི་ཕར་ཕྱིན་ནས། ཡེ་
ཤེས་ཀྱི་ཕར་ཕྱིན་གྱི་བར་བཅུ་ཡོད་པའི་ཕྱིར། དེས་ན། སངས་རྒྱས་ཀྱི་སར་བགྲོད་བར་བྱེད་
པའི་ལམ་གྱི་རིགས་སུ་གནས་པའི་མཁྱེན་པ། སངས་རྒྱས་ཀྱི་ལམ་གྱི་མཚན་ཉིད། དབྱེ་ན་
ར་ཕྱིན་བཅུ་ཉམས་སུ་ལེན་པའི་སྦྱོར་བ་བཅུ་ཡོད་དོ།།
ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་སོ་དགུར་བཤད་པ།
༈ གསུམ་པ་སངས་རྒྱས་ཀྱི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་སོ་དགུ་པོ་དེ་འཆད་
པ་ལ། མདོར་བསྟན། རྒྱས་བཤད། དོན་བསྡུ་བའོ། །དང་པོ་ནི། རྣམ་པ་ཐམས་ཅད་

297
? སྐབས་བཞི་པའི་སྤྱི་དོན།
མཁྱེན་པ་ཉིད་ཀྱི་རྣམ་པ་ནི་ཤིན་ཏུ་ཕུལ་དུ་བྱུང་བའི་ཕྱིར་ཐུན་མོང་མ་ཡིན་པའི་ལམ་གཅིག་པུ་ཁོ་
ན་ཡིན་ཏེ། ཞེས་བཤད། གཞུང་དོན་ནི། སངས་རྒྱས་ཀྱི་སྟོབས་སོགས་སྡེ་ཚན་བདུན་པོ་
ཆོས་ཅན། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་ཏེ། ཤིན་ཏུ་ཕུལ་དུ་བྱུང་བ་
མཐར་ཐུག་པའི་ཡེ་ཤེས་ཡིན་པའི་ཕྱིར། རང་ཐོབ་བྱེད་ཀྱི་ཐབས་སུ་གྱུར་པའི་རྣམ་མཁྱེན་གྱི་
སྦྱོར་བ་བསྒོམས་སྟོབས་ཀྱིས་ཐོབ་པའི་ཤེས་རྣམ་མཐར་ཐུག་གང་ཞིག །རང་སྲས་སངས་
རྒྱས་འཕགས་པའི་བཞེད་དོན་ཕུན་ཚོགས་སྒྲུབ་པར་ནུས་པ། རྣམ་མཁྱེན་གྱི་ཤེས་རྣམ་གྱི་
མཚན་ཉིད། དབྱེ་ན སངས་རྒྱས་ཀྱི་སྟོབས་བཅུ། མི་འཇིགས་པ་བཞི། སོ་སོ་ཡང་དག་
པར་རིག་པ་བཞི། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད། དེ་བཞིན་ཉིད་ཀྱི་རྣམ་པ།
རང་བྱུང་གི་རྣམ་པ། སངས་རྒྱས་ཉིད་ཀྱི་རྣམ་པ་རྣམས་སུ་ཡོད། ཁ་ཅིག །རྣམ་མཁྱེན་གྱི་
རྣམ་པ་གང་ཞིག །རང་གི་རིགས་འདྲ་མཚན་ཉིད་ལ་འཕགས་པ་འོག་མའི་རྒྱུད་ལ་མེད་པ།
ཐུན་མོང་མ་ཡིན་པའི་རྣམ་མཁྱེན་གྱི་རྣམ་པའི་མཚན་ཉིད། དེ་གང་ཞིག །རང་གི་རིགས་འདྲ་
མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པ། ཐུན་མོང་བའི་རྣམ་མཁྱེན་གྱི་རྣམ་པའི་
མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་སྟོབས་བཅུ་པོ་ཆོས་ཅན། ཟུར་གཉིས་
པ་དེར་ཐལ། མཚོན་བྱ་དང་པོ་དེའི་ཕྱིར། འདོད་མི་ནུས་ཏེ། སྟོབས་བཅུའི་ཉེར་ལེན་མཚན་
ཉིད་པ་འཕགས་པ་འོག་མའི་རྒྱུད་ལ་ཡོད་པའི་ཕྱིར། ཁ་ཅིག །དེ་གང་ཞིག །རང་གི་སྡེ་
ཚན་མཚན་ཉིད་པ་འཕགས་པ་འོག་མའི་རྒྱུད་ལ་མེད་པའི་རིགས་སུ་གནས་པ། དང་པོའི་
མཚན་ཉིད། དེ་གང་ཞིག །རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་
པའི་རིགས་སུ་གནས་པ། གཉིས་པའི་མཚན་ཉིད་ཟེར་ན། བྱང་སེམས་འཕགས་པའི་རྒྱུད་
ལ་དྲན་པ་ཉེར་བཞག་བཞི་ཡོད་པའི་རྒྱུ་མཚན་གྱིས་སངས་རྒྱས་འཕགས་པའི་རྒྱུད་ཀྱི་དྲན་པ་
ཉེར་བཞག་བཞི་པོ་དེ་རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པའི་
རིགས་སུ་གནས་པར་སོང་བར་ཐལ། དེ་དེའི་རིགས་སུ་གནས་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། ཐུན་མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར། ཁྱབ་པ་ཁས།

298
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
དེར་ཐལ། ཐུན་མོང་བའི་རྣམ་མཁྱེན་གྱི་རྣམ་པ་ཡོད་པའི་ཕྱིར། འདོད་ན། སངས་རྒྱས་
འཕགས་པའི་རྒྱུད་ཀྱི་སོ་སོ་ཡང་དག་པར་རིག་པ་བཞི་པོ་དེ་རང་གི་སྡེ་ཚན་མཚན་ཉིད་པ་
འཕགས་པ་འོག་མའི་རྒྱུད་ལ་ཡོད་པའི་རིགས་སུ་གནས་པར་ཐལ། བྱང་སེམས་འཕགས་
པའི་རྒྱུད་ལ་སོ་སོ་ཡང་དག་པར་རིག་པ་བཞི་ཡོད་པའི་ཕྱིར། ཁྱབ་པ་འགྲིག །དེར་ཐལ།
མདོ་སྡེའི་རྒྱན་ལས། སོ་སོ་ཡང་དག་རིག་བློ་བཟང༌། ས་དེ་ལེགས་པའི་བློ་གྲོས་ཡིན།།
ཞེས་གསུངས་པའི་ཕྱིར། འདོད་མི་ནུས་ཏེ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་
ཡིན་པའི་ཕྱིར། ཁྱབ་པ་ཁས། གཞན་ཡང༌། ཐུན་མོང་བའི་རྣམ་མཁྱེན་ཡོད་པར་ཐལ།
དེའི་ཤེས་རྣམ་ཡོད་པའི་ཕྱིར། རྟགས་ཁས། འདོད་ན། ཉན་ཐོས་དང་ཐུན་མོང་བའི་རྣམ་
མཁྱེན་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་མཁྱེན་ཡིན་ན་སངས་རྒྱས་
ཀྱི་ཐུན་མོང་མ་ཡིན་པའི་ཡོན་ཏན་ཡིན་དགོས་པའི་ཕྱིར། དེས་ན་ཐུན་མོང་བའི་རྣམ་མཁྱེན་གྱི་
ཤེས་རྣམ་མེད་ཀྱང༌། དེའི་རྣམ་པ་ནི་ཡོད་དེ། དེ་འཛིན་པའི་རྟོག་པ་དེ་དེའི་རྣམ་པ་ཡིན་པའི་
ཕྱིར་རོ།། ༈ །གཉིས་པ་རྒྱས་པར་བཤད་པ་ལ། ཡོན་ཏན་གྱི་རབ་དབྱེ། དེ་དག་གི་རང་
བཞིན༑ དེ་གང་ཡིན་པ། དེ་གང་གི་ཆེད་དུ་ཡིན་པའོ། །
༼ སྟོབས་བཅུར་བཤད་པ། ༽
དང་པོ་ལ། སྟོབས་བཅུ། མི་འཇིགས་པ་བཞི། སོ་སོ་ཡང་དག་པར་རིག་པ་བཞི། སངས་
རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་བཞི་ལས། དང་པོ་ནི། དེ་ལ་ནི་གནས་དང་གནས་
མ་ཡིན་པ་དང༌། ལས་ཀྱི་རྣམ་པར་སྨིན་པ་དང༌། མོས་པ་སྣ་ཚོགས་དང༌། འཇིག་རྟེན་གྱི་
ཁམས་དུ་མ་དང༌། དབང་པོ་མཆོག་དང་མཆོག་མ་ཡིན་པ་དང༌། ཐམས་ཅད་དུ་འགྲོ་བའི་
ལམ་དང༌། ཀུན་ནས་ཉོན་མོངས་པ་དང་རྣམ་པར་བྱང་བ་དང༌། སྔོན་གྱི་གནས་རྗེས་སུ་དྲན་
པ་དང༌། འཆི་འཕོ་དང༌། སྐྱེ་བ་དང༌། ཟག་པ་ཟད་པ་མཁྱེན་པའི་སྟོབས་ཀྱི་རྣམ་པ་བཅུ་
དང༌། ཞེས་བཤད། གཞུང་དོན་ནི། སངས་རྒྱས་ཀྱི་སྟོབས་དེ་ལ་བཅུར་ཡོད་དེ། དེ་ལ་

299
སྐབས་བཞི་པའི་སྤྱི་དོན།
གནས་དང་གནས་མིན་པ་མཁྱེན་པའི་སྟོབས་ནས་ཟག་པ་ཟད་པ་མཁྱེན་པའི་སྟོབས་ཀྱི་བར་བཅུ་
ཡོད་པའི་ཕྱིར། དེས་ན་རང་གི་བདག་རྐྱེན་དུ་གྱུར་བའི་རབ་མཐའི་བསམ་གཏན་ལ་བརྟེན་
ནས་རང་གི་མི་མཐུན་ཕྱོགས་ཟིལ་གྱིས་གནོན་ནུས་པས་རབ་ཏུ་ཕྱེ་བའི་མཐར་ཐུག་གི་མཁྱེན་པ།
སངས་རྒྱས་ཀྱི་སྟོབས་ཀྱི་མཚན་ཉིད། དེ་ལ་དབྱེ་ན། སྐུའི་སྟོབས། གསུང་གི་སྟོབས
ཐུགས་ཀྱི་སྟོབས་དང་གསུམ་དུ་ཡོད། དང་པོ་ནི། དེ་བཞིན་གཤེགས་པའི་སྐུ་ལ་སྲེད་མེད་ཀྱི་
བུའི་སྟོབས་མངའ་བ་སྟེ། རྒྱུད་བླ་མར། སྲེད་མེད་བུ་ཡི་སྟོབས་ལས་མཁྲེགས་པའི་སྐུ།
ཞེས་དང༌། མཛོད་ལས། སྐུ་ལ་སྲེད་མེད་བུ་ཡི་སྟོབས། །གཞན་དག་ཚོགས་ན་གླང་ཆེན་
སོགས༑ ༑བདུན་བཅུས་བླགས་པའི་སྟོབས་ཡིན་ནོ། །ཞེས་གསུངས་པའི་ཕྱིར། གཉིས་པ་
ནི༑ དེ་བཞིན་གཤེགས་པ་ལ་གསུང་དབྱངས་ཡན་ལག་དྲུག་ཅུ་མངའ་བ་སྟེ། མདོ་སྡེའི་རྒྱན་
ལས༑ བདེ་གཤེགས་གསུངས་ནི་མཐའ་ཡས་པས། ཡན་ལག་དྲུག་ཅུ་བསམ་མི་ཁྱབ།།
ཅེས་གསུངས་པའི་ཕྱིར། གསུམ་པ་ལ་བཅུ་ཡོད་དེ། གནས་དང་གནས་མིན་པ་མཁྱེན་པའི་
སྟོབས༑ ལས་ཀྱི་རྣམ་པར་སྨིན་པ་མཁྱེན་པའི་སྟོབས། མོས་པ་སྣ་ཚོགས་པ་མཁྱེན་པའི་
སྟོབས༑ འཇིག་རྟེན་གྱི་ཁམས་དུ་མ་མཁྱེན་པའི་སྟོབས། དབང་པོ་མཆོག་དང་མཆོག་མ་
ཡིན་པ་མཁྱེན་པའི་སྟོབས། ཐམས་ཅད་དུ་འགྲོ་བའི་ལམ་མཁྱེན་པའི་སྟོབས། ཀུན་ནས་ཉོན་
མོངས་པ་དང་རྣམ་པར་བྱང་བ་མཁྱེན་པའི་སྟོབས། སྔོན་གྱི་གནས་རྗེས་སུ་དྲན་པ་མཁྱེན་པའི་
སྟོབས༑ འཆི་འཕོ་དང་སྐྱེ་བ་མཁྱེན་པའི་སྟོབས། ཟག་པ་ཟད་པ་ཤེས་པའི་སྟོབས་རྣམས་སུ་
ཡོད་པའི་ཕྱིར་ཏེ། རྒྱུད་བླ་མར། གནས་དང་གནས་མིན་ལས་རྣམས་ཀྱི། རྣམ་སྨིན་དང་ནི་
དབང་པོ་དང༌། །ཁམས་རྣམས་དང་ནི་མོས་པ་དང༌། །ཀུན་འགྲོའི་ལམ་དང་བསམ་གཏན་
སོགས༑ ༑ཉོན་མོངས་དྲི་མ་མེད་པ་དང༌། །གནས་ནི་རྗེས་སུ་དྲན་པ་དང༌། །ལྷ་ཡི་མིག་དང་
ཞི་བ་དག །མཁྱེན་པའི་སྟོབས་ནི་རྣམ་པ་བཅུ། །ཞེས་གསུངས་པའི་ཕྱིར། དེ་དག་ལ་ཅིའི་
ཕྱིར་སྟོབས་ཞེས་བྱ་ཞེ་ན། རང་གི་མི་མཐུན་ཕྱོགས་ཀྱིས་བརྫི་བར་མི་ནུས་པ་བརྒྱ་བྱིན་གྱི་རྡོ་རྗེ་
དང་འདྲ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། སྟོབས་ཉིད་མ་རིག་

300
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
སྒྲིབ་ལ་རྡོ་རྗེ་བཞིན། །ཞེས་གསུངས་པའི་ཕྱིར། དེ་ཡང་སྟོབས་དང་པོ་དྲུག་པོ་དེ་བརྒྱ་བྱིན་
གྱི་རྡོ་རྗེ་དང་འདྲ་བ་ཡིན་ཏེ། དེས་ལྷ་མིན་གྱི་གོ་ཆ་དང་འདྲ་བའི་ཤེས་བྱའི་སྒྲིབ་པ་འཇོམས་
པར་བྱེད་པའི་ཕྱིར། དེའི་འོག་མ་གསུམ་ནི་བརྒྱ་བྱིན་གྱི་རྡོ་རྗེ་དང་འདྲ་བ་ཡིན་ཏེ། དེ་གསུམ་
གྱིས་རྩིགས་པ་དང་འདྲ་བའི་སྙོམས་འཇུག་གི་སྒྲིབ་པ་འཇོམས་པར་བྱེད་པའི་ཕྱིར། དེའི་འོག་
མ་གཅིག་ནི་བརྒྱ་བྱིན་གྱི་རྡོ་རྗེ་དང་འདྲ་བ་ཡིན་ཏེ དེས་ཤིང་ལྗོན་པ་དང་འདྲ་བའི་ཉོན་སྒྲིབ་
འཇོམས་པར་བྱེད་པའི་ཕྱིར། དེ་ལྟར་ཡང༌། དེ་ཉིད་ལས། སྟོབས་སོགས་རྣམས་ལས་
སྟོབས་དྲུག་དང༌། གསུམ་དང་གཅིག་གིས་གོ་རིམས་བཞིན། །ཤེས་བྱ་སྙོམས་པར་འཇུག་
པ་དང༌། །བག་ཆགས་བཅས་པ་ཀུན་བསལ་བས། །གོ་ཆ་རྩིགས་པ་ཤིང་བཞིན་དུ།།
ཕུགས་དང་གཞིག་དང་བཅད་ཕྱིར་རོ། །ཞེས་གསུངས་པའི་ཕྱིར།
༼ མི་འཇིགས་པ་བཞིར་བཤད་པ།༽
༈ གཉིས་པ་དེ་སྟོན་པ་ལ། ང་ནི་སངས་རྒྱས་སོགས་བདག་ཉིད་ཞལ་གྱིས་འཆེས་པ་དང༌།
འདོད་ཆགས་ལ་སོགས་པ་བར་ཆད་བྱེད་པ་ཉིད་དུ་བརྗོད་པ་དང༌། ཐམས་ཅད་ཤེས་པ་ཉིད་ལ་
སོགས་པའི་ལམ་ངེས་པར་འབྱུང་བ་ཉིད་དུ་རབ་ཏུ་བསྟན་པ་དང༌། བདག་ཉིད་ཀྱི་ཟག་པ་ཟད་
པ་ཉིད་དུ་ཞལ་གྱིས་བཞེས་པ་ལ་རྒོལ་བ་པོ་མེད་པས་མི་འཇིགས་པའི་རྣམ་པ་བཞི་དང༌།
ཞེས་གསུངས། གཞུང་དོན་ནི། མི་འཇིགས་པ་དེ་ལ་བཞིར་ཡོད་དེ། དེ་ལ་རང་དོན་གྱི་
དབང་དུ་བྱས་ནས་སྤངས་པ་ཕུན་ཚོགས་ལ་མི་འཇིགས་པ། རྟོགས་པ་ཕུན་ཚོགས་ལ་མི་
འཇིགས་པ། གཞན་དོན་གྱི་དབང་དུ་བྱས་ནས་བར་དུ་གཅོད་པའི་ཆོས་བསྟན་པ་ལ་མི་
འཇིགས་པ། ངེས་པར་འབྱུང་བའི་ལམ་བསྟན་པ་ལ་མི་འཇིགས་པ་རྣམས་སུ་ཡོད་པའི་ཕྱིར།
རང་གི་བདག་རྐྱེན་དུ་གྱུར་བའི་རབ་མཐའི་བསམ་གཏན་ལ་བརྟེན་ནས་དམ་པའི་ཆོས་སྟོན་པ་
ལ་འཁོར་གྱི་ནང་དུ་བག་ཚ་བ་མེད་པས་རབ་ཏུ་ཕྱེ་བའི་མཐར་ཐུག་གི་མཁྱེན་པ། མི་འཇིགས་
པའི་མཚན་ཉིད། དབྱེ་ན། འཁོར་གྱི་དབུས་སུ་ང་ནི་སངས་རྒྱས་སོ་ཞེས་ཁས་བླངས་པ་ལ་

301
སྐབས་བཞི་པའི་སྤྱི་དོན།
ཆོས་མཐུན་གྱི་རྒོལ་བ་མེད་པས་རང་དོན་རྟོགས་པ་ཕུན་ཚོགས་དམ་བཅས་པ་ལ་མི་འཇིགས་པ་
དང་༑ བདག་ཉིད་ཀྱི་ཟག་པ་ཟད་པ་སྟེ་སྒྲིབ་པ་མ་ལུས་བར་སྤངས་པར་ཁས་བླངས་པ་ལ་དེ་
མེད་པས་རང་དོན་སྤངས་པ་ཕུན་ཚོགས་སུ་དམ་བཅས་པ་ལ་མི་འཇིགས་པ་དང༌།འདོད་ཆགས་
ལ་སོགས་པའི་སྒྲིབ་པ་འདི་དག་ཐེག་པ་གསུམ་གྱི་བར་ཆད་བྱེད་པར་བརྗོད་པ་ལ་དེ་མེད་པས་
གཞན་དོན་བར་དུ་གཅོད་པའི་ཆོས་ལ་མི་འཇིགས་པ་དང༌། ཐམས་ཅད་ཤེས་པ་ཉིད་དང་ལམ་
ཤེས་ཀྱི་ལམ་གྱིས་འཁོར་བ་དང་། ཐེག་དམན་ལས་ངེས་པར་འབྱུང་བ་ཉིད་དུ་བསྟན་པ་ལ་དེ་
མེད་པས་གཞན་དོན་ངེས་པར་འབྱུང་བའི་ལམ་བསྟན་པ་ལ་མི་འཇིགས་པ་དང་བཞིར་ཡོད་དོ།།
ཅིའི་ཕྱིར་མི་འཇིགས་པ་ཞེས་བྱ་ཞེ་ན། སེང་གེ་དང་ཆོས་མཚུངས་པའི་དོན་གྱིས་མི་འཇིགས་
པ་ཞེས་བྱ་སྟེ། རྒྱུད་བླ་མར། མི་འཇིགས་རྣམ་བཞི་འཁོར་དབུས་སེང་གེ་བཞིན། ཞེས་
དང༌། དེའི་རྒྱས་བཤད་དུ། ཆོས་སྐུ་རྫོགས་པར་བྱང་ཆུབ་དང་། །གེགས་ནི་འགོག་པར་
བྱེད་པ་དང༌། །ལམ་སྟོན་པ་དང་འགོག་སྟོན་པ། །མི་འཇིགས་པ་ནི་རྣམ་པ་བཞི། །ཞེས་
སོགས་གསུངས་པའི་ཕྱིར།
༼ སོ་སོ་ཡང་དག་པར་རིག་པ་བཞིར་བཤད་པ། ༽
༈ གསུམ་པ་དེ་སྟོན་པ་ལ། རྣམ་གྲངས་དང༌། ཆོས་ཀྱི་དོན་དང༌། ཡུལ་གྱི་སྐད་དང༌།
ཆོས་རབ་ཏུ་དབྱེ་བའི་ཡུལ་ལ་གོ་རིམ་བཞིན་དུ། ཆོས་དང༌། དོན་དང༌། ངེས་པའི་ཚིག་
དང༌། སྤོབས་པ་སོ་སོ་ཡང་དག་པར་རིག་པའི་རྣམ་པ་བཞི་དང༌། ཞེས་གསུངས། དོན་ནི།
སོ་སོ་ཡང་དག་པར་རིག་པ་དེ་ལ་བཞིར་ཡོད་དེ། དེ་ལ་ཆོས་དང་དོན་སོ་སོ་ཡང་དག་པར་
རིག་པ། ངེས་པའི་ཚིག་དང་སྤོབས་པ་སོ་སོ་ཡང་དག་པར་རིག་པ་རྣམས་སུ་ཡོད་པའི་ཕྱིར
རང་གི་བདག་རྐྱེན་དུ་གྱུར་པའི་རབ་མཐའི་བསམ་གཏན་ལ་བརྟེན་ནས་བཤད་བྱ་དང་འཆད་
བྱེད་ལ་ཆགས་ཐོགས་སྤངས་པས་རབ་།ཏུ་ཕྱེ་བའི་མཐའ་ཐུག་གི་མཁྱེན་པ། རྣམ་མཁྱེན་གྱི་
ཤེས་རྣམ་དུ་གྱུར་པའི་སོ་སོ་ཡང་དག་པར་རིག་པའི་མཚན་ཉིད། དབྱེ་ན། གསུང་རབ་ཡན་

302
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ལག་བཅུ་གཉིས་སོགས་རྗོད་བྱེད་ཀྱི་མིང་གི་རྣམ་གྲངས་ཀྱི་ཡུལ་ལ་རོ་མྱང་བའི་ཆགས་པ་དང་
ཤེས་སྒྲིབ་ཀྱི་ཐོགས་པ་མི་མངའ་བར་འཇུག་པའི་ཆོས་སོ་སོ་ཡང་དག་པར་རིག་པའི་རྣམ་པ་
དང་༑ ཡན་ལག་བཅུ་གཉིས་ཀྱི་བརྗོད་བྱའི་ཆོས་རྣམས་ཀྱི་རང་སྤྱིའི་མཚན་ཉིད་ཀྱི་ཡུལ་ལ་
སྔར་བཞིན་དོན་སོ་སོ་ཡང་དག་པར་རིག་པ་དང༌། འགྲོ་བ་དྲུག་ཏུ་གཏོགས་པའི་སྐད་དམ་
ཡུལ་སོ་སོའི་སྐད་ཀྱི་ཡུལ་ལ་སྔར་བཞིན་ངེས་པའི་ཚིག་སོ་སོ་ཡང་དག་པར་རིག་པ་དང༌།
གཞན་ལ་བསྟན་པའི་ཕྱིར་ཆོས་ལ་སོགས་པ་མངོན་དུ་གྱུར་པའི་ཆོས་རྣམས་ཀྱི་རྫས་ཡོད་དང་
བཏགས་ཡོད་སོགས་ཀྱི་ངོ་བོ་དང་རྣམ་པའི་རབ་དབྱེའི་ཡུལ་ལ། སྔར་བཞིན་སྤོབས་པ་སོ་སོ་
ཡང་དག་པར་རིག་པ་རྣམས་སུ་ཡོད་དེ། མདོ་སྡེའི་རྒྱན་ལས། རྟེན་དང་བརྟེན་པ་བཤད་བྱ་
དང་༑ །གསུང་དང་ལེགས་པ་འཆད་བྱེད་ལ། །བློ་གྲོས་ཐོགས་པ་མི་མངའ་བའི། །ལེགས་
སྟོན་ཁྱོད་ལ་ཕྱག་འཚལ་ལོ། །ཞེས་གསུངས་པའི་ཕྱིར།
༼ སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བཤད་པ།༽
༈ བཞི་པ་དེ་སྟོན་པ་ལ། འཁྲུལ་པ་དང༌། ཅ་ཅོ་དང༌། དྲན་པ་ཉམས་པ་དང༌། ཐུགས་
མཉམ་བར་མ་བཞག་པ་དང༌། ཐ་དད་པ་ཉིད་ཀྱི་འདུ་ཤེས་དང༌། སོ་སོར་མ་བརྟགས་པའི་
བཏང་སྙོམས་མི་མངའ་བའི་རྣམ་པ་དྲུག་དང༌། འདུན་པ་དང༌། བརྩོན་འགྲུས་དང༌། དྲན་
པ་དང༌། ཏིང་ངེ་འཛིན་དང༌། ཤེས་རབ་དང༌། རྣམ་པར་གྲོལ་བ་ལས་ཉམས་པ་མི་མངའ་
བའི་རྣམ་པ་དྲུག་དང༌། སྐུ་དང་གསུང་དང་ཐུགས་ཀྱི་འཕྲིན་ལས་རྣམས་ཡེ་ཤེས་སྔོན་དུ་འགྲོ་
ཞིང་ཡེ་ཤེས་ཀྱི་རྗེས་སུ་འབྲང་བའི་རྣམ་པ་གསུམ་དང༌། འདས་པ་དང༌། མ་འོངས་པ་དང༌།
ད་ལྟར་བྱུང་བ་ལ། མ་ཆགས་མ་ཐོགས་པའི་ཡེ་ཤེས་ཀྱི་རྣམ་པ་གསུམ་སྟེ། དེ་ལྟར་སངས་
རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་རྣམ་པ་དག་དང༌། ཞེས་གསུངས། གཞུང་དོན་ནི།
སངས་རྒྱས་ཀྱི་ཆོས་མ་འདྲེས་པ་དེ་ལ་བཅོ་བརྒྱད་དུ་ཡོད་དེ། སྤྱོད་པས་བསྡུས་པ་དྲུག།
རྟོགས་པས་བསྡུས་པ་དྲུག །འཕྲིན་ལས་ཀྱིས་བསྡུས་པ་གསུམ། ཡེ་ཤེས་ཀྱིས་བསྡུས་པ་

303
སྐབས་བཞི་པའི་སྤྱི་དོན།
གསུམ་རྣམས་སུ་ཡོད་པའི་ཕྱིར། འདིའི་སྐབས་སུ་སྤྱིར་བསྟན་པ་དང༌། དུས་གསུམ་གྱི་རྣམ་
གཞག་བྱེ་བྲག་ཏུ་བཤད་པ་གཉིས་ལས། དང་པོ་ནི། རང་གི་བདག་རྐྱེན་དུ་གྱུར་བའི་རབ་
མཐའི་བསམ་གཏན་ལ་བརྟེན་ནས་འཕགས་ཆུང་འོག་མ་རྣམས་དང་ཡོན་ཏན་གྱི་རིགས་དང་སྡེ་
ཚན་ཅུང་ཟད་ཀྱང་མ་འདྲེས་པས་རབ་ཏུ་ཕྱེ་བའི་མཐར་ཐུག་པའི་མཁྱེན་པ། སངས་རྒྱས་ཀྱི་
ཆོས་མ་འདྲེས་པའི་མཚན་ཉིད། །དབྱེ་ན། སྤྱོད་པས་བསྡུས་པ་དྲུག །རྟོགས་པས་བསྡུས་
པ་དྲུག །འཕྲིན་ལས་ཀྱིས་བསྡུས་པ་གསུམ། ཡེ་ཤེས་ཀྱིས་བསྡུས་པ་གསུམ་སྟེ་བཅོ་བརྒྱད་
ཡོད༑ དང་པོ་གྲུབ་སྟེ། སྤྲུལ་ནག་པོ་རྡོག་པས་བརྫི་བ་སོགས་འཁྲུལ་པ་མི་མངའ་བའི་ལུས་
ཀྱི་ལས་དག་པ་དང༌། ལམ་སྟོར་ནས་ཅ་ཅོའི་སྒྲ་འབྱིན་པ་སོགས་མི་མངའ་བའི་ངག་གི་ལས་
དག་པ་དང༌བརྗེད་ནས་བྱ་བ་ཤོར་བ་སོགས་ཀྱི་དྲན་པ་ཉམས་པ་མི་མངའ་བ་དང༌།
སྙོམས་པར་ཞུགས་རུང་མ་ཞུགས་རུང་དུས་ཐམས་ཅད་དུ་ཐུགས་མཉམ་པར་མ་བཞག་པ་མི་
མངའ་བ་དང༌། འཁོར་འདས་སམ་སྲིད་ཞི་ལ་དོན་དམ་པར་མི་མཐུན་པ་དང་ཞི་བར་འཛིན་པ་
ཉིད་ཀྱི་ཐ་དད་པའི་འདུ་ཤེས་མི་མངའ་བ་དང༌། སེམས་ཅན་འདུལ་བའི་དུས་ལ་སོགས་པ་སོ་
སོར་མ་བརྟགས་པར་འདོར་བའི་བཏང་སྙོམས་མི་མངའ་བའི་རྣམ་པ་སྟེ་ཡིད་ཀྱི་ལས་དག་པ་
རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། དེ་བཞིན་གཤེགས་པ་དུས་ཐམས་ཅད་དུ་
སེམས་ཅན་གྱི་དོན་མཛད་པ་དང༌། བྱམས་པ་དང་ཐུགས་རྗེ་ཆེན་པོ་ལ་སོགས་པའི་ཆོས་ལ་
རྒྱུན་མི་འཆད་པར་འདོད་པ་འབྱུང་བའི་འདུན་པ་ཉམས་པ་མི་མངའ་བའི་རྣམ་པ་དང༌།
སེམས་ཅན་རེ་རེའི་ཕྱིར་འཇིག་རྟེན་གྱི་ཁམས་གྲངས་མེད་དུ་གཤེགས་པའི་བརྩོན་འགྲུས་ཉམས་
པ་མི་མངའ་བ་དང༌། སངས་རྒྱས་ནས་དུས་གསུམ་གྱི་སེམས་ཅན་ཐམས་ཅད་ཀྱི་སེམས་ཀྱི་
སྤྱོད་པ་དང་དེ་འདུལ་བའི་ཐབས་སོགས་དྲན་ལམ་དུ་བཞག་པས་ཕྱིས་དེ་ལ་བསམ་མི་དགོས་
པའི་དྲན་པ་ཉམས་པ་མི་མངའ་བ་དང༌། ཆོས་ཐམས་ཅད་ཀྱི་དེ་བཞིན་ཉིད་ལ་མཉམ་པར་
འཇོག་པའི་ཏིང་ངེ་འཛིན་ཉམས་པ་མི་མངའ་བ་དང༌། སེམས་ཅན་གྱི་སེམས་ཀྱི་སྤྱོད་པ་དང་
ཆོས་སྟོན་པ་མཁྱེན་པ་མི་ཟད་པའི་ཤེས་རབ་ཉམས་པ་མི་མངའ་བ་དང༌། འཁོར་བ་ཇི་སྲིད་

304
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
པར་སེམས་ཅན་གྱི་དོན་མཛད་པ་ལ་མི་ཟད་བའི་རྣམ་པར་གྲོལ་བ་ལས་ཉམས་པ་མི་མངའ་བའི་
རྣམ་པ་སྟེ་དྲུག་ཏུ་ཡོད་པའི་ཕྱིར། གསུམ་པ་གྲུབ་སྟེ། འོད་འགྱེད་པ་སོགས་ཀྱིས་སེམས་
ཅན་འདུལ་བའི་སྐུའི་འཕྲིན་ལས། སེམས་ཅན་གྱི་བསམ་པ་སོགས་དང་མཐུན་པར་འདོམས་
པའི་གསུང་གི་འཕྲིན་ལས། བག་ཆགས་མ་ལུས་པར་སྤངས་ཤིང་བྱམས་པ་ཆེན་པོ་དང་ལྡན་
པའི་ཐུགས་ཀྱི་འཕྲིན་ལས་རྣམས་ཡེ་ཤེས་སྔར་བྱུང་གི་རྒྱུ་ལས་བྱུང་བས་ཡེ་ཤེས་སྔོན་དུ་འགྲོ་
ཞིང་༑ ཡེ་ཤེས་དང་ལྷན་ཅིག་ཏུ་རྒྱུ་བས་ཡེ་ཤེས་ཀྱི་རྗེས་སུ་འབྲང་བའི་རྣམ་པ་སྟེ་གསུམ་དུ་
ཡོད་པའི་ཕྱིར། བཞི་པ་གྲུབ་སྟེ། འདས་པ་དང་མ་འོངས་པ་དང་ད་ལྟར་གྱུར་བའི་ཆོས་
ཐམས་ཅད་ལ་བཞེད་པ་ཙམ་གྱིས་མཁྱེན་པས་མ་ཆགས་ཤིང༌ཐམས་ཅད་མཁྱེན་པས་མ་
ཐོགས་པའི་ཡེ་ཤེས་ཀྱི་རྣམ་པ་གསུམ་དུ་ཡོད་པའི་ཕྱིར། དེ་ལྟར་ཡང༌། རྒྱུད་བླ་མར།
འཁྲུལ་དང་ཅ་ཅོ་མི་མངའ་སྟེ། །རྟོགས་པ་དྲན་པ་ཉམས་མི་མངའ། །འདུ་ཤེས་སྣ་ཚོགས་
ཀྱང་མི་མངའ། །མ་བརྟགས་བཏང་སྙོམས་མི་མངའ་སྟེ། །འདུན་པ་བརྩོན་འགྲུས་དྲན་པ་
དང་༑ །ཤེས་རབ་རྣམ་གྲོལ་རྣམ་གྲོལ་གྱི། །ཡེ་ཤེས་གཟིགས་པ་ཉམས་མི་མངའ །ལས་
ནི་ཡེ་ཤེས་སྔོན་འགྲོ་དང༌། །དུས་ལ་ཡེ་ཤེས་སྒྲིབ་པ་མེད། །དེ་ལྟར་བཅོ་བརྒྱད་འདི་དག་
གཞན༑ ༑སྟོན་པའི་མ་འདྲེས་ཡོན་ཏན་ཡིན། །ཞེས་གསུངས་པའི་ཕྱིར། ཅིའི་ཕྱིར་མ་འདྲེས་
པ་ཞེས་བྱ་ཞེ་ན། འདུས་མ་བྱས་ཀྱི་ནམ་མཁའ་དེ་འབྱུང་བཞི་དང་མཚན་ཉིད་མ་འདྲེས་པར་
གནས་པ་བཞིན་དུ། འཕགས་ཆུང་འོག་མ་རྣམས་དང་ཡོན་ཏན་གྱི་རིགས་དང་སྡེ་ཚན་ཅུང་
ཟད་ཀྱང་མ་འདྲེས་པས་ན་དེ་ལྟར་རྗོད་པའི་ཕྱིར་ཏེ། རྒྱུད་བླ་མར། དེ་བཞིན་གཤེགས་པའི་
མ་འདྲེས་ནམ་མཁའ་བཞིན་དུ་ནི། །ཞེས་གསུངས་པའི་ཕྱིར།
༼དུས་གསུམ་བྱེ་བྲག་ཏུ་གཤད་པ།༽
༈ གཉིས་པ་དུས་གསུམ་གྱི་རྣམ་གཞག་བྱེ་བྲག་ཏུ་བཤད་པ་ལ། དབུས་མཐའ་རྩ་འགྲེལ་
ལས་གསུངས་ཚུལ། ཀུན་བཏུས་ལས་གསུངས་ཚུལ། རྩ་འཇུག་བཞི་གསུམ་ལས་གསུངས་

305
སྐབས་བཞི་པའི་སྤྱི་དོན།
ཚུལ༑ རང་ལུགས་དང་བཞི་ལས། དང་པོ་ནི། དུ་བ་མཚན་གཞི། མེ་དེ་ཉིད་རང་དུས་སུ་
འདས་ཟིན་པར་མཚོན། མའི་རྒྱུ་བུད་ཤིང་དང་མེ་གཉིས་ཀ་རང་དུས་སུ་ལོངས་སྤྱད་ཟིན་པར་
འདས་པར་དམིགས་ལ། བུད ཤིང་མཚན་གཞི། དུ་བ་དེ་ཉིད་རང་དུས་སུ་མ་འོངས་པར་
མཚོན། དེ་རང་དུས་སུ་ལོངས་མ་སྤྱད་ཅིང་རང་དུས་སུ་དེའི་རྒྱུ་ལ་ལོངས་སྤྱོད་བཞིན་པར་
དམིགས་པ། ཚ་ཞིང་སྲེག་པ་མཚན་གཞི། རང་དུས་སུ་མེ་ད་ལྟ་བར་མཚོན། རང་དུས་སུ་
མེའི་རྒྱུ་ལ་ལོངས་སྤྱད་ཟིན་མེ་དེ་ཉིད་ལ་ལོངས་སྤྱོད་བཞིན་པར་དམིགས་པ། ཞེས་པ་སྟེ།
དབུས་མཐར། འབྲས་བུ་རྒྱུ་དང་སྤྱད་ཟིན་དང༌། དེ་བཞིན་མ་སྤྱད་གཞན་ཡིན་ནོ། །ཞེས་
དང་༑ དེའི་འགྲེལ་པར། གཞན་གང་ཞེ་ན་དུས་གསུམ་མོ། །ཅི་རིགས་སུ་སྦྱར་ཏེ།
འབྲས་བུ་དང་རྒྱུ་སྤྱད་ཟིན་པའི་ཕྱིར་འདས་པའི་དུས་སུ་དམིགས་པའོ། །འབྲས་བུ་དང་རྒྱུ་མ་
སྤྱད་པའི་ཕྱིར་མ་འོངས་པའོ། །རྒྱུ་སྤྱད་ལ་འབྲས་བུ་མ་སྤྱད་པའི་ཕྱིར་ད་ལྟར་བྱུང་བའི་དུས་
སུ་རིག་པར་བྱའོ། །ཞེས་གསུངས་པའི་ཕྱིར། གཉིས་པ་ནི། དུས་དེར་བྱུང་ཟིན་གང་ཞིག
དུས་དེར་འགགས་པར་དམིགས་པ་དེ། དུས་དེར་འདས་པའི་མཚན་ཉིད། དུས་དེར་རང་རྒྱུ་
ལས་སྐྱེ་བཞིན་པ་གང་ཞིག །དུས་དེར་མ་བྱུང་བར་དམིགས་པ། དུས་དེར་མ་འོངས་པའི་
མཚན་ཉིད། དུས་དེར་སྐྱེས་ཟིན་མ་འགགས་པ། དུས་དེར་ད་ལྟར་བའི་མཚན་ཉིད། དེ་
ལྟར་ཡང་ཀུན་བཏུས་ལས། ཇི་ལྟར་ན་འདས་པ་ཡིན། འདས་པ་རྣམས་དུ་ཞིག །ཅིའི་ཕྱིར་
འདས་པར་བཏགས་ཤེ་ན། བྱུང་བ་འགགས་པའི་མཚན་ཉིད་དང༌། རྒྱུ་དང་འབྲས་བུ་སྤྱད་
ཟིན་པ་དང༌། ཞེས་སོགས་དང༌། ཇི་ལྟར་ན་མ་འོངས་པ་ཡིན། མ་འོངས་པ་རྣམས་ནི་དུ་
ཞིག ༑ཅིའི་ཕྱིར་མ་འོངས་པར་བཏགས་ཤེ་ན། རྒྱུ་ཡོད་ཀྱང་མ་བྱུང་བ་དང༌། རང་ཉིད་མ་
སླེབ་པ་དང༌། རྒྱུ་དང་འབྲས་བུ་མ་སྤྱད་པ་དང༌། ཞེས་དང༌། ཇི་ལྟར་ན་ད་ལྟར་བྱུང་བ་
ཡིན། ད་ལྟར་བྱུང་བ་རྣམས་ནི་དུ་ཞིག །ཅིའི་ཕྱིར་ད་ལྟར་བྱུང་བ་བཏགས་ཤེ་ན། བྱུང་བ་
མ་འགགས་པའི་མཚན་ཉིད་དང༌། རྒྱུ་དང་འབྲས་བུ་སྤྱད་ཟིན་པ་དང༌། སྤྱད་མ་ཟིན་པ་དང༌།
ཞེས་སོགས་གསུངས་པའི་ཕྱིར། གསུམ་པ་ལ་མྱུ་གུ་ཆོས་ཅན། ས་བོན་གྱི་དུས་སུ་མ་འོངས་

306
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
པ་ཡིན་ཏེ། ས་བོན་ད་ལྟར་བའི་དུས་སུ་ཁྱོད་སྐྱེ་བཞིན་པ་གང་ཞིག །དུས་དེར་ཁྱོད་མ་ཕྱིན་
པའི་ཕྱིར། ས་བོན་ཆོས་ཅན། མྱུ་གུའི་དུས་སུ་འདས་པ་ཡིན་ཏེ། ཁྱོད་མྱུ་གུ་ད་ལྟར་པའི་
དུས་སུ་སྐྱེས་ཟིན་འབགས་པའི་ཕྱིར། མྱུ་གུ་ཆོས་ཅན། ཁྱོད་མྱུ་གུའི་དུས་སུ་ད་ལྟར་བ་ཡིན་
ཏེ༑ ཁྱོད་མྱུ་གུའི་དུས་སུ་སྐྱེས་པ་གང་ཞིག །ཁྱོད་དེར་མ་འགགས་པའི་ཕྱིར། དུས་གསུམ་
གྱི་རྣམ་པར་བཞག་པ་ལ། ད་ལྟར་བ་ཉིད་གཙོ་བོ་ཡིན་ཏེ། ས་བོན་གྱི་དུས་སུ་མྱུ་གུ་མ་
འོངས་པ་དང༌། མྱུ་གུ་ད་ལྟར་བའི་དུས་སུ་ས་བོན་འདས་ཟིན་པར་གཞག་པར་བྱ་བ་ཡིན་གྱི།
དེ་གཉིས་རང་རང་གི་ད་ལྟར་བའི་དུས་སུ་མ་འོངས་པ་དང་འདས་པར་གཞག་པར་བྱ་བ་མ་
ཡིན་ཏེ། རང་རང་གི་ད་ལྟར་བའི་དུས་སུ་དམིགས་པ་ཁོ་ན་ཡིན་ཏེ། རྩ་ཤེ་ལས། ད་ལྟར་
བྱུང་དང་མ་འོངས་པ། །གལ་ཏེ་འདས་ལ་ལྟོས་གྱུར་ན། །ད་ལྟར་བྱུང་དང་མ་འོངས་པ།།
འདས་པའི་དུས་ན་ཡོད་པར་འགྱུར། །ཞེས་སོགས་དང༌། འཇུག་པར་ཡང༌། གང་ཕྱིར་
རང་བཞིན་གྱིས་ཏེ་མི་འགགས་པ། །ཞེས་སོགས་དང༌། བཞི་བརྒྱ་བའི་འགྲེལ་བར་ཡང༌།
དེ་ལ་མ་འོངས་པ་ནི་ད་ལྟར་གྱི་དུས་སུ་མ་ཕྱིན་པའོ། །འདས་པ་ནི་དེ་ཉིད་ལས་འདས་པའོ།།
ད་ལྟར་བྱུང་བ་ནི་སྐྱེས་ལ་མ་འགགས་པའོ། །ད་ལྟར་བྱུང་བ་ནི་ད་ལྟར་དམིགས་བྱའི་གཙོ་བོ་
ཡིན་ནོ། །དེར་མ་འོངས་པ་དང་རྒལ་བ་དག་གིས་མ་འོངས་པ་དང་འདས་པའི་དུས་གཉིས་
རྣམ་པར་འཇོག་པ་ནི་གཙོ་བོ་མ་ཡིན་ནོ། །ཞེས་གསུངས་པའི་ཕྱིར། བཞི་པ་ནི། སྔར་
བཤད་པ་དེ་ཐམས་ཅད་རིགས་པ་དང་ལྡན་ཡང༌རང་ལུགས་གོ་བདེ་བར་བརྗོད་ན། དུས་
དེར་ཞིག་པ་དུས་དེར་འདས་པའི་མཚན་ཉིད། དུས་དེར་འདས་མ་འོངས་ད་ལྟར་གསུམ་པོ་
གང་རུང་གང་ཞིག དུས་དེར་མ་སྐྱེས་པ་དང་མ་འགགས་པའི་གཞི་མཐུན། དུས་དེར་མ་
འོངས་པའི་མཚན་ཉིད། དུས་དེར་སྐྱེས་པ་དང་དུས་དེར་མ་འགགས་པའི་གཞི་མཐུན། དུས་
དེར་ད་ལྟར་བའི་མཚན་ཉིད། དེས་ན། དུ་བ་མཚན་གཞི། མེ་དེ་ཉིད་རང་དུས་སུ་འདས་
པའི་དུས་མཚོན། མེ་དེ་ཉིད་དང་དེའི་རྒྱུ་རྣམས་རང་དུས་སུ་ལོངས་སྤྱོད་ཅིང་འགགས་པའི་
དུས་སུ་དམིགས་པ། བུད་ཤིང་མཚན་གཞི། མེ་དེ་ཉིད་རང་དུས་སུ་མ་འོངས་པའི་དུས་

307
སྐབས་བཞི་པའི་སྤྱི་དོན།
མཚོན༑ མེ་དེ་ཉིད་དང་དེའི་འབྲས་བུ་རྣམས་རང་དུས་སུ་ལོངས་མ་སྤྱོད་ཅིང་སྐྱེ་བཞིན་པའི་
དུས་སུ་དམིགས་པ། ཚ་ཞིག་བསྲེགས་པ་མཚན་གཞི། མེ་དེ་ཉིད་རང་དུས་སུ་ད་ལྟར་བའི་
དུས་མཚོན། མེ་དེ་ཉིད་རང་དུས་སུ་སྐྱེས་ལ་མ་འགགས་པའི་དུས་སུ་དམིགས་པ་ཞེས་བྱ་ལ།
ཆོས་དེའི་འདས་པ་ཡིན་ན། ཆོས་དེ་ལ་བལྟོས་ཏེ་མ་འོངས་པ་ཡིན་དགོས་ཏེ། དེ་ཡིན་ན་
ཆོས་དེའི་དུས་སུ་མ་འོངས་པ་ཡིན་དགོས་པའི་ཕྱིར། ཆོས་དེའི་མ་འོངས་པ་ཡིན་ན། ཆོས་
དེ་ལ་བལྟོས་ཏེ་འདས་པ་ཡིན་དགོས་ཏེ། དེ་ཡིན་ན། ཆོས་དེའི་དུས་སུ་འདས་པ་ཡིན་
དགོས་པའི་ཕྱིར་ཏེ། ཁ་སང་གི་ལམ་དེ་དེ་རིང་གི་ལམ་ལ་བལྟོས་ཏེ་འདས་ཟིན་པའི་ལམ་
དང་༑ ༑དེ་རིང་གི་ལམ་ནི་ཁ་སང་གི་ལམ་ལ་བལྟོས་ཏེ་མ་འོངས་པའི་ལམ་དང༌། ཁ་སང་གི་
ལམ་དེ་དེ་རིང་གི་དུས་སུ་ཞིག །དེ་རིང་གི་ལམ་ནི་ཁ་སང་གི་དུས་སུ་མ་སྐྱེས་ཤིང་སྐྱེ་བཞིན་
པ་ཙམ་ཡིན་པའི་ཕྱིར་ཏེ། རྩ་བ་ཤེས་རབ་ལས། རེ་ཞིག་སོང་ལ་མི་འགྲོ་སྟེ། །ཞེས་
སོགས་གསུངས་པའི་ཕྱིར། ཁ་ཅིག །སྐྱེས་ལ་འགགས་པ་འདས་པའི་མཚན་ཉིད། དཔེར་
ན༑ མང་པོས་བཀུར་པའི་རྒྱལ་པོ་ལྟ་བུ། སྐྱེས་ལ་མ་འགགས་པ་ད་ལྟར་བའི་མཚན་ཉིད།
དཔེར་ན། ད་ལྟའི་མི་བཞིན། སྐྱེ་བྱེད་ཀྱི་རྒྱུ་ཡོད་ཀྱང་མ་སྐྱེས་པ། མ་འོངས་པའི་མཚན་
ཉིད༑ དཔེར་ན། དུས་འཁོར་ལོས་སྒྱུར་པའི་རྒྱལ་པོ་བཞིན། ཟེར་ན། མང་པོས་བཀུར་
བའི་རྒྱལ་པོ་ཆོས་ཅན། སྐྱེས་བར་ཐལ། འདས་པའི་ཕྱིར། རྟགས་ཁས། འདོད་ན།
དེ་ཆོས་ཅན། བྱས་པ་ཡིན་པར་ཐལ་ལོ། །འདོད་མི་ནུས་ཏེ། འགགས་པ་ཡིན་པའི་ཕྱིར་ཏེ
འདས་པ་ཡིན་པའི་ཕྱིར། རྟགས་ཁས། དུས་འཁོར་ལོས་སྒྱུར་པའི་རྒྱལ་པོ་ཆོས་ཅན། །མ་
སྐྱེས་པར་ཐལ། མ་འོངས་པ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དངོས་པོ་
ཡིན་པའི་ཕྱིར་རོ། ཁ་ཅིག །རང་ཉིད་དུས་གང་དུ་འཇོག་པ་དངོས་པོ་གང་གི་རང་དུས་ལ་
ལྟོས་ནས་བཞག་དགོས་པའི་བལྟོས་སར་གྱུར་པའི་དངོས་པོ་དེའི་དུས་སུ་ཐལ་ཟིན་པ། འདས་
པའི་མཚན་ཉིད། རང་ཉིད་དུས་གང་དུ་འཇོག་པ་དངོས་པོ་གང་གི་རང་དུས་ལ་བལྟོས་ནས་
བཞག་དགོས་པའི་བལྟོས་སར་གྱུར་པའི་དངོས་པོ་དེའི་དུས་སུ་མ་སླེབ་པ། མ་འོངས་པའི་

308
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
མཚན་ཉིད། སྐྱེས་ལ་མ་འགགས་པ་ཡང་ཡིན། རང་ཉིད་ཀྱི་དོན་སྤྱི་འཆར་བ་རང་དུས་སུ་
ཐལ་ཟིན་པ་དང༌། རང་དུས་སུ་མ་སླེབ་པའི་ཆོས་གཞན་གྱི་དོན་སྤྱི་འཆར་བ་ལ་མི་ལྟོས་པ་
ཡང་ཡིན་པའི་གཞི་མཐུན་པར་དམིགས་པ། ད་ལྟར་བའི་མཚན་ཉིད་ཟེར་ན འདས་པ་ཡིན་
པ་ཡོད་པར་ཐལ། མཚན་ཉིད་འཐད་པའི་ཕྱིར། འདོད་ན། བུམ་པ་ཞིག་པ་འདས་པ་ཡིན་
པར་ཐལ། འདོད་པའི་ཕྱིར། འདོད་ན། དེ་ཆོས་ཅན། མཚན་ཉིད་དང་པོ་དེར་ཐལ།
འདས་པ་ཡིན་པའི་ཕྱིར། ཁྱབ་པ་ཁས། འདོད་ན། དེ་བུམ་པའི་དུས་སུ་ཐལ་ཟིན་པར་ཐལ།
འདོད་པའི་ཕྱིར། འདོད་མི་ནུས་ཏེ། དེ་བུམ་པའི་དུས་སུ་མ་སླེབ་པའི་ཕྱིར། གཞན་ཡང༌།
བུམ་པ་མ་འོངས་པ་དེ་མ་འོངས་པ་ཡིན་པར་ཐལ། མ་འོངས་པ་ཡིན་པ་ཡོད་པའི་ཕྱིར།
འདོད་ན དེ་ཆོས་ཅན། མཚན་ཉིད་དེར་ཐལ། མ་འོངས་པ་ཡིན་པའི་ཕྱིར། འདོད་ན
དེ་བུམ་པའི་དུས་སུ་མ་སླེབ་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་བུམ་པའི་
དུས་སུ་ཐལ་ཟིན་པའི་ཕྱིར། དེར་ཐལ། བུམ་པ་སྐྱེ་བཞིན་པ་བུམ་པའི་དུས་སུ་ཐལ་ཟིན་པའི་
ཕྱིར༑ མ་གྲུབ་ན། བུམ་བ་ཆོས་ཅན། ཁྱོད་སྐྱེ་བཞིན་པ་ཁྱོད་ཀྱི་དུས་སུ་ཐལ་ཟིན་པར་ཐལ།
ཁྱོད་དངོས་པོ་ཡིན་པའི་ཕྱིར།
༼ ཡོན་ཏན་དེ་དག་གི་རང་བཞིན་སྟོན་པ།༽
༈ གཉིས་པ་ཡོན་ཏན་དེ་དག་གི་རང་བཞིན་སྟོན་པ་ལ། སངས་རྒྱས་ཐམས་ཅད་ཀྱིས་བཤད་
པའི་དེ་བཞིན་ཉིད་དང༌། ཞེས་གསུངས། གཞུང་དོན་ནི། དེ་བཞིན་ཉིད་ལ་སླར་མི་ལྡང་
བའི་ཚུལ་གྱིས་མཉམ་པར་བཞག་པའི་ཡེ་ཤེས་ཆོས་ཅན། རྣམ་མཁྱེན་གྱི་ཤེས་རྣམ་དུ་གྱུར་
པའི་དེ་བཞིན་ཉིད་ཀྱི་རྣམ་པའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། སངས་
རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་དྲི་མ་མ་ལུས་པར་དག་པས་རང་བཞིན་གྱིས་མྱ་
ངན་ལས་འདས་པ་ཡིན་པའི་ཕྱིར་ཏེ། སངས་རྒྱས་འབྱུང་བ་རྣམས་གདུལ་བྱའི་ཁྱད་པར་
འགའ་ཞིག་གིས་ཐེག་པ་གཅིག་དང་གསུམ་དུ་སྟོན་པ་ཙམ་མ་གཏོགས་དེ་བཞིན་ཉིད་མི་སྟོན་པ་

309
སྐབས་བཞི་པའི་སྤྱི་དོན།
མི་སྲིད་པའི་ཕྱིར། ༈ གསུམ་པ་དེ་དག་གང་གི་ཡིན་པ་སྟོན་པ་ལ། ཆོས་ཐམས་ཅད་ལ་
ངའ་པ་སྒྱུར་པའི་རང་བྱུང་དང༌། ཞེས་གསུངས། དོན་ནི། རྣམ་མཁྱེན་ཆོས་ཅན། རྣམ་
མཁྱེན་གྱི་ཤེས་རྣམ་དུ་གྱུར་པའི་རང་བྱུང་གི་རྣམ་པ་ཡིན་ཏེ། ཆོས་འཁོར་མ་ལུས་པར་སྐོར་བ་
ལ་དབང་བསྐྱར་བ་ཐོབ་པས་རབ་ཏུ་ཕྱེ་བའི་མཐར་ཐུག་པའི་ཡེ་ཤེས་ཡིན་པའི་ཕྱིར། རྟགས་དེ་
དེའི་མཚན་ཉིད་ཡིན་ནོ། ༈ །བཞི་པ་དེ་གང་གི་ཆེད་དུ་ཡིན་པ་སྟོན་པ་ལ། རྣམ་པ་ཐམས་
ཅད་མངོན་པར་རྫོགས་པར་བྱང་ཆུབ་པའི་སངས་རྒྱས་ཉིད་ཀྱི་རྣམ་པ་གསུམ་སྟེ། ཞེས་
གསུངས༑ དོན་ནི་རྣམ་མཁྱེན་ཆོས་ཅན། འདིར་བསྟན་སངས་རྒྱས་ཉིད་ཀྱི་རྣམ་པ་ཡིན་ཏེ།
ཇི་ལྟ་བ་དང་ཇི་སྙེད་པའི་ཆོས་ཐམས་ཅད་རྣམ་པ་ཀུན་མངོན་པར་སྟེ་མངོན་དུ་ཕྱོགས་པར་རྫོགས་
པར་སྟེ་ཡང་དག་པར་བྱང་ཆུབ་པ་སྟེ་རྟོགས་པའི་མཐར་ཐུག་པའི་ཡེ་ཤེས་ཡིན་པའི་ཕྱིར།
རྟགས་དེ་གསལ་བ་དེའི་མཚན་ཉིད་དོ།། ༈ །གསུམ་པ་དོན་བསྡུ་པ་ལ། དེ་ལྟར་ན་སངས་
རྒྱས་རྣམས་ཀྱི་རྣམ་པ་ཐམས་ཅད་མཁྱེན་པ་ཉིད་ཀྱི་ལམ་གྱི་རྟེན་ཅན་གྱི་རྣམ་པ་ནི་སུམ་ཅུ་རྩ་
དགུའོ༑ ༑ཞེས་གསུངས། ༈ དེ་ལ་ཐམས་ཅད་ཤེས་པ་ཉིད་ཀྱི་རྣམ་པ་ནི། ཞེས་སོགས་ཀྱི་
དོན་ནི། ཉན་ཐོས་འཕགས་པའི་རྒྱུད་ཀྱི་གཞི་ཤེས་ཀྱི་རྣམ་པ་ཉེར་བདུན་ལ་ཉོན་མོངས་པའི་
ཟག་པ་མེད་པ་ཞེས་བརྗོད་པའི་རྒྱུ་མཚན་ཡོད་དེ། ཉན་ཐོས་སློབ་པ་འཕགས་པས་ཉོན་སྒྲིབ་
སྤང་བྱའི་གཙོ་བོར་བྱེད་པས་དེ་ལྟར་བརྗོད་པའི་ཕྱིར། བྱང་སེམས་འཕགས་པའི་རྒྱུད་ཀྱི་གཞི་
ཤེས་ཀྱི་རྣམ་པ་ཉེར་བདུན་ལ་ཉོན་མོངས་པའི་ཟག་པ་དང་བཅས་པ་ཞེས་བཏགས་ནས་སྟོན་པའི་
རྒྱུ་མཚན་ཡོད་དེ། བྱང་སེམས་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་
བའི་ཕྱིར། བྱང་སེམས་འཕགས་པའི་རྒྱུད་ཀྱི་ལམ་ཤེས་ཀྱི་རྣམ་པ་ས་དྲུག་ལ་ཉོན་མོངས་པའི་
ཟག་བཅས་སུ་བཏགས་ནས་སྟོན་པའི་རྒྱུ་མཚན་ཡོད་དེ། རྟགས་དེའི་ཕྱིར། རྣམ་མཁྱེན་གྱི་
ཤེས་རྣམ་བརྒྱ་དང་བཅུ་ཆོས་ཅན། ཟག་མེད་ཁོ་ན་ཡིན་ཏེ། སྒྲིབ་གཉིས་བག་ཆགས་དང་
བཅས་པ་སྤངས་པའི་ཕྱིར། ཁ་ཅིག །ཉན་ཐོས་འཕགས་པའི་རྒྱུད་ཀྱི་གཞི་ཤེས་ལ་ཉོན་
མོངས་པའི་ཟག་མེད་ཀྱིས་ཁྱབ། བྱང་སེམས་འཕགས་པའི་རྒྱུད་ཀྱི་གཞི་ཤེས་ཡིན་ན་ཉོན་

310
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
མོངས་པའི་ཟག་བཅས་ཡིན་པས་ཁྱབ་ཟེར་ན། གཉིས་པ་ལ་ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་མཐོང་ལམ་པའི་རྒྱུད་ཀྱི་གཞི་ཤེས་ཆོས་ཅན། དེར་ཐལ།
དེའི་ཕྱིར། འདོད་མི་ནུས་ཏེ། དེས་ཉོན་སྒྲིབ་མ་ལུས་པར་སྤངས་པའི་ཕྱིར། གཞན་ཡང༌
བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་
བ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཉོན་སྒྲིབ་སྤང་དགོས་ཡིན་
པར་ཐལ་ལོ། །ཁ་ཅིག །རང་རྒྱལ་སློབ་པ་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་
ནས་མི་སྤོང་ཟེར་བ་མི་འཐད་དེ། རྣམ་བཤད་ལས། ཉན་ཐོས་དང་རང་སངས་རྒྱས་རྣམས་ནི་
ཉོན་མོངས་སྤང་བྱའི་གཙོ་བོར་བྱས་ནས་སྤོང་ལ། དེའི་རྒྱུད་ཀྱི་གཞི་ཤེས་ལ་ཟག་མེད་ཅེས་
བྱའོ༑ ༑ཞེས་གསུངས་པའི་ཕྱིར།
༼ སྦྱོར་བ་པོའི་གང་ཟག་བཤད་པ། ༽
༈ གཉིས་པ་སྦྱོར་བ་པོའི་གང་ཟག་བཤད་པ་ལ། མདོ་ལས་གསུངས་ཚུལ་དང༌། བསྟན་
བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། གོང་དུ་རྣམ་པ་གསུངས་པ་དང༌། དེ་
ནས་ལྷ་རྣམས་ཀྱི་དབང་པོ་བརྒྱ་བྱིན་འདི་སྙམ་དུ་གྱུར་ཏེ། ཤེར་ཕྱིན་འདི་རིགས་ཀྱི་བུའམ་
རིགས་ཀྱི་བུ་མོ་གང་གི་རྣ་ལམ་དུ་གྲགས་པར་གྱུར་པ་དེ་དག་ཀྱང་སྔོན་གྱི་རྒྱལ་བ་ལ་བསྙེན་
བཀུར་བྱས་བའོ། །ཞེས་སོགས་གསུངས། གཉིས་པ་ལ། མཚམས་སྦྱར། རྩ་བ།
འགྲེལ་པ་གསུམ་ལས། དང་པོ་ནི། ལུས་རྣམ་གཞག་ཏུ་རྣམ་པ་སྦྱོར་བར་བཅས་རྣམས་
དང་༑ ༑ཞེས་བཤད་ན། སྦྱོར་བའི་རྣམ་པའི་འོག་ཏུ་སྦྱོར་བ་སྒོམ་པ་པོའི་གང་ཟག་འཆད་པའི་
རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། གོང་དུ་བསྟན་པའི་རྣམ་མཁྱེན་གྱི་རྣམ་པ་དེ་
དག་ཀྱང་སྦྱོར་བ་ཁྱད་པར་ཅན་གྱིས་ཟིན་དགོས་ཤིང༌། དེ་ཡང༌། སྦྱོར་བ་སྒོམ་པ་པོའི་གང་
ཟག་མེད་པར་སྒོམ་མི་ནུས་པའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། ཞེས་འཆད་པ་ལ།
སྦྱོར་བ་ཁྱད་པར་ཅན་དག་གིས་རྣམ་པ་རྣམས་བསྒོམ་དགོས་ན་དེ་དག་ཀྱང་སྦྱོར་བ་པོ་མེད་པར་

311
སྐབས་བཞི་པའི་སྤྱི་དོན།
བརྗོད་པར་མི་ནུས་པས་མཉན་པ་ལ་སོགས་པའི་སྣོད་སྦྱོར་བ་པོ། ཞེས་གསུངས། གཉིས་པ་
ནི༑ མདོ་དེའི་དོན་བཤད་པ་ལ། སངས་རྒྱས་རྣམས་ལ་ལྷག་པར་བྱས། ཞེས་སོགས་
གསུངས༑ གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། འདས་པ་དང་ད་ལྟར་
བྱུང་བའི་སངས་རྒྱས་རྣམས་ལ། ཞེས་སོགས་གསུངས། མདོ་རྩ་འགྲེལ་འདི་རྣམས་ཀྱི་དོན་
ལ་ཡང༌། ཡུམ་ཉན་པ། ལེན་པ། འཛིན་པ། ཚུལ་བཞིན་ཡིད་ལ་བྱེད་པའོ། །དང་པོ་ནི།
མདོ་ལས། ཤེར་ཕྱིན་འདི་ནི་རིགས་ཀྱི་བུའམ་རིགས་ཀྱི་བུ་མོ་གང་གི་རྣ་ལམ་དུ་གྲགས་པར་
གྱུར་པ་དེ་དག་ཀྱང་སྔོན་གྱི་རྒྱལ་བ་ལ་བསྙེན་བཀུར་བྱས་པའོ། །ཤེར་ཕྱིན་འདི་ནི་གང་གི་རྣ་
ལམ་དུ་གྲགས་པར་གྱུར་པ་དེ་དག་ཀྱང་དེ་བཞིན་གཤེགས་པ་ལ་དགེ་བའི་རྩ་བ་བསྐྱེད་པའོ།།
ཞེས་སོགས་གསུངས། དེའི་དོན་བཤད་པ་ལ། སངས་རྒྱས་རྣམས་ལ་ལྷག་པར་བྱས།།
ཞེས་སོགས་རྐང་པ་བཞི་དང༌། འདས་པ་དང་ད་ལྟར་བྱུང་བའི་སངས་རྒྱས་རྣམས་ལ་སྤྱིར་
དགེ་བའི་རྩ་བ་བསྐྲུན་ཅིང་སྦྱངས་པ་དང་། གོ་རིམ་བཞིན་དུ་ཇི་ལྟ་བར་རྣམ་པའི་མཚན་ཉིད་
ཅན་གྱི་ཡུམ་འདིའི་གཞུང་ཉན་པའི་སྣོད་ཉིད་ཡིན་པར་སངས་རྒྱས་ལ་སོགས་པར་བཞེད་དོ།།
ཞེས་གསུངས། གཉིས་པ་སྟོན་པ་ལ། ཤེར་ཕྱིན་འདི་ནི་རིགས་ཀྱི་བུའ མ་རིགས་ཀྱི་བུ་མོ་
གང་གི་རྣ་ལམ་དུ་གྲགས་པར་གྱུར་པ་དེ་དག་ནི་ཤེར་ཕྱིན་གཟུང་བར་བྱས། བཅང་བར་བྱས།
ཀླག་པར་བྱས། ཀུན་ཆུབ་པར་བྱས་ནས་ཀྱང་དེ་ཁོ་ན་ཉིད་སྒྲུབ་པར་བྱེད་པ་འབྱུང་བར་འགྱུར་
ཏེ༑ དེ་དག་ནི་སངས་རྒྱས་མང་པོ་ལ་བསྙེན་བཀུར་བྱས་པའོ། །ཞེས་སོགས་གསུངས།
དེའི་དོན་བཤད་པ་ལ། སངས་རྒྱས་བརྟེན་དང་ལེན་པ་ཡི། །སྣོད་དུ་དམ་པ་རྣམས་བཞེད་དོ།།
ཞེས་དང༌། དེ་བཞིན་གཤེགས་པ་རྣམས་ལ་ལུས་ལ་སོགས་པའི་བསྙེན་བཀུར་གྱིས་མཉེས་
པར་བྱས་པ་དང༌། འཛིན་པའི་སྣོད་ཉིད་ཡིན་པར་སངས་རྒྱས་ལ་སོགས་པར་བཞེད་དོ།།
ཞེས་གསུངས། གསུམ་པ་སྟོན་པ་ལ། ཤེར་ཕྱིན་འདི་གང་གི་རྣ་ལམ་དུ་གྲགས་པར་གྱུར་པ་
དེ་དག་ནི། སྔོན་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རྣམས་ལ་ཡོངས་སུ་དྲིས་ཤིང་ཡོངས་སུ་ཞུས་ཡོངས་སུ་བརྟེན་ཅིང་བསྙེན་བཀུར་བའོ། །ཞེས་

312
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
སོགས་གསུངས། དེའི་དོན་བཤད་པ་ལ། ཀུན་འདྲི་དང༌། །འཛིན་པ་ཡི། །སྣོད་དུ་དམ་པ་
རྣམས་བཞེད་དོ། །ཞེས་དང༌། ཐེ་ཚོམ་གྱི་དོན་ཡོངས་སུ་འདྲི་བ་དང༌། དོན་མི་བརྗེད་པའི
ཞེས་གསུངས། བཞི་པ་སྟོན་པ་ལ། ཤེར་ཕྱིན་འདི་གང་གི་རྣ་ལམ་དུ་གྲགས་པར་གྱུར་པ་དེ་
དག་ནི། སྔོན་གྱི་སངས་རྒྱས་བྱེ་བ་མང་པོ་ལ་སྦྱིན་པའི་ཕར་ཕྱིན་སྤྱད་པའོ། །ཚུལ་ཁྲིམས་ཀྱི་
ཕར་ཕྱིན་སྤྱད་པའོ། །བཟོད་པའི་ཕར་ཕྱིན་སྤྱད་པའོ། །བརྩོན་འགྲུས་ཀྱི་ཕར་ཕྱིན་སྤྱད་པའོ།།
བསམ་གཏན་གྱི་ཕར་ཕྱིན་སྤྱད་པའོ། །དེ་དག་གིས་སངས་རྒྱས་བྱེ་བ་མང་པོ་ལ་ཤེར་ཕྱིན་སྤྱད་
པའོ༑ ༑ཞེས་སོགས་གསུངས། དེའི་དོན་བཤད་པ་ལ། སྦྱིན་དང་ཚུལ་ཁྲིམས་སོགས་སྤྱོད་
པས༑ ཞེས་དང༌། སོགས་པས་བསྟན་པ། ཚུལ་བཞིན་ཡིད་ལ་བྱེད་པ་ཡི། །སྣོད་དུ་དམ་
པ་རྣམས་བཞེད་དོ། །ཞེས་དང༌། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་བཅུ་སྒྲུབ་པ་དང་
ལྡན་པ། དགེ་བའི་བཤེས་གཉེན་དག་གིས་བྱིན་གྱིས་བརླབས་པ་རྣམས་ནི་ཚུལ་བཞིན་ཡིད་ལ་
བྱེད་པའི་སྣོད་ཡིན་པར་སངས་རྒྱས་ལ་སོགས་པ་བཞེད་དོ། །ཞེས་གསུངས། གཞུང་དོན་ནི
བྱང་སེམས་ཚོགས་ལམ་པ་ཆོས་ཅན། ཡུམ་ཉན་པའི་སྣོད་ཡིན་ཏེ། ཐེག་པ་ཆེན་པོའི་དགེ་
བའི་བཤེས་གཉེན་གྱི་མགོན་དང་བཅས་ཤིང༌། སྔོན་སངས་རྒྱས་རྣམས་ལ་ལྷག་པར་བྱ་བ་
བྱས་པ་ལ་སོགས་པའི་ཕྱི་ནང་གི་རྐྱེན་གཉིས་དང་ལྡན་པའི་སེམས་དཔའ་ཡིན་པའི་ཕྱིར། ཁོ་
ན་རེ། བྱང་སེམས་ཚོགས་ལམ་པ་ཡིན་ན་ཡུམ་ཉན་པའི་སྣོད་ཡིན་དགོས་པར་ཐལ། སྦྱོར་བ་
འཐད་པའི་ཕྱིར་ན་མ་ཁྱབ། འདོད་ན། སེམས་ཙམ་པར་གྱུར་པའི་བྱང་སེམས་ཚོགས་ལམ་
པ་ཆོས་ཅན། དེར་ཐལ། དེའི་ཕྱིར། ཞེས་ཟེར། དེས་ན། ཕྱི་ནང་གི་རྐྱེན་གཉིས་དང་
ལྡན་པའི་སྐབས་འདིར་དངོས་སུ་བསྟན་པའི་སེམས་དཔའ། སྐབས་འདིར་དངོས་སུ་བསྟན་
པའི་སྦྱོར་བ་སྒོམ་པ་པོའི་རྟེན་གྱི་གང་ཟག་གི་མཚན་ཉིད། དབྱེ་ན། དེ་བཞིན་གཤེགས་པ་ལ་
དམིགས་ཏེ་གཙུག་ལག་ཁང་བྱེད་པ་སོགས་སངས་རྒྱས་རྣམས་ལ་ལྷག་པར་བྱ་བ་བྱས་པ་དང༌།
བསོད་སྙོམས་འབུལ་བ་སོགས་སངས་རྒྱས་དེ་དག་ལ་དགེ་རྩ་བསྐྲུན་པ་དང༌། ཐེག་ཆེན་གྱི་
དགེ་བའི་བཤེས་གཉེན་གྱི་མགོན་གྱིས་ཡོངས་སུ་ཟིན་པའི་ཁྱད་པར་གསུམ་ལྡན་གྱིས་སྒོ་ནས།

313
སྐབས་བཞི་པའི་སྤྱི་དོན།
ཡུམ་གྱི་ཚིག་གཙོ་བོར་ཉན་པའི་སྣོད་དང༌། སངས་རྒྱས་མང་པོ་བསྟན་ཏེ་བསྙེན་བཀུར་བའི་
སྒོ་ནས་ཡུམ་གྱི་ཚིག་བློ་ལ་ལེན་པའི་སྣོད་དང༌། སངས་རྒྱས་རྣམས་ལ་བསྙེན་བཀུར་ནས་ཐེ་
ཚོམ་གྱི་དོན་ཀུན་འདྲི་བའི་དོན་མི་བརྗེད་པར་འཛིན་པའི་སྣོད་དང༌། སངས་རྒྱས་རྣམས་ཀྱི་དྲུང་
དུ་བསྙེན་པས་སྦྱིན་སོགས་སྤྱོད་པའི་མཚན་ཉིད་ཀྱིས་ཚུལ་བཞིན་ཡིད་ལ་བྱེད་པའི་སྣོད་དེ་
བཞིར་ཡོད། སྦྱོར་བ་སྒོམ་པ་པོའི་གང་ཟག་ཡིན་ན་བྱང་སེམས་ཡིན་པས་མ་ཁྱབ་སྟེ། ཉན་
ཐོས་ཚོགས་ལམ་པ་དེ་སྦྱོར་བ་སྒོམ་པ་པོའི་གང་ཟག་ཡིན་པའི་ཕྱིར། རྣམས་རྫོགས་སྦྱོར་བ་
སྒོམ་པའི་ལམ་མ་ཞུགས་ཀྱི ཀ་མེད་དེ། དེ་ཡིན་ན་ཎྱ ཟ་སེམས་དཔའ་ཡིན་དགོས་
པའི་ཕྱིར།
སྦྱོར་བ་རང་གི་ངོ་བོར་བཤད་པ།
༈ གསུམ་པ་སྦྱོར་བ་རང་གི་ངོ་བོ་འཆད་པ་ལ། མདོ་བསྟན་བཅོས་གཉིས་ལས། དང་པོ་
ནི༑ སྦྱོར་བ་པོའི་སྐབས་སུ་བརྒྱ་བྱིན་གྱིས་བཅོམ་ལྡན་འདས་ལ་ཇི་ལྟར་བྱང་ཆེན་ཤེར་ཕྱིན་ལ་
གནས་བ་དང་སྦྱོར་བ་ལགས་ཞེས་དྲིས་པའི་ལན་དུ། ཀོའུ་ཤི་ཀ་སྤོབས་པ་འདི་ཡང་སངས་
རྒྱས་ཀྱི་བྱིན་གྱིས་རླབས་ཀྱིས་འབྱུང་ངོ། །ཀོའུ་ཤི་ཀ་དེའི་ཕྱིར་ཉོན་ལ་ཡིད་ལ་ཟུངས་ཤིག་དང་
དེ་ངས་ཁྱོད་ལ་བཤད་པར་བྱའོ། །ཞེས་སྐབས་ཕྱེ་ནས་གསུངས་སོ། །གཉིས་པ་ལ་གསུམ་
ལས༑ དང་པོ་ནི། རྣམ་པ་སྦྱོར་བར་བཅས་རྣམས་དང༌། ཞེས་བཤད་ན། སྦྱོར་བ་པོའི་
འོག་ཏུ་སྦྱོར་བ་འཆད་པའི་རྒྱུ་མཚན་གང་ཞེ་ན། དེ་ལྟར་སྦྱོར་བ་པོའི་གང་ཟག་དེས་སྦྱོར་བ་
སྒོམ་དགོས་པས་དེ་ལྟར་བསྟན་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་སྦྱོར་བ་པོ་
བསྟན་ནས་སྦྱོར་བ་ཞེས་གསུངས། གཉིས་པ་ནི། ཐེག་ཆེན་གྱི་སྦྱོར་བ་ལ་ཉི་ཤུར་ཕྱེ་ནས་
བཤད་པ་ལ། གཟུགས་ལ་སོགས་ལ་མི་གནས་ཕྱིར། ཞེས་སོགས་གསུངས། གསུམ་པ་
ནི༑ དེ་ཉིད་ཚིག་དོན་གྱི་སྒོ་ནས་འཆད་པ་ལ། གཟུགས་ལ་སོགས་པ་ལ་ངོ་བོ་ཉིད་མེད་པ་
ཉིད་ཅེས་སོགས་གསུངས། དེ་དག་གི་དོན་བསྡུས་ནས་ཆད་པ་ལ། སྦྱོར་བ་ཉི་ཤུ་ཡིན་ནོ་

314
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཞེས་གསུངས། འདི་ལ་ཡང་སྦྱོར་བ་རང་གི་ངོ་བོའི་སྒོ་ནས་དབྱེ་ན། སྦྱོར་བ་སྐྱེད་ཚུལ་དང༌
སྐྱེས་པའི་སྦྱོར་བ་གཉིས་ལས། དང་པོ་ལ། གཟུགས་ལ་སོགས་པ་ལ་མི་གནས་པའི་སྦྱོར་
བ༑ གནས་པ་ལ་སྦྱོར་བ་བཀག་པའི་སྦྱོར་བ། ཟབ་པའི་སྦྱོར་བ། གཏིང་དཔག་དཀའ་བའི་
སྦྱོར་བ། ཚད་མེད་པའི་སྦྱོར་བ་དང་ལྔ་ལས། དང་པོ་དེ་སྟོན་པ་ལ། མདོ་ལས། ཀོའུ་ཤི་
ཀ་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་ལ་མི་གནས་ཏེ། གང་གི་ཚེ་གཟུགས་
ལ་མི་གནས་པ་དེའི་ཚེ་གཟུགས་ལ་རྣལ་འབྱོར་དུ་བྱེད་དོ། །ཞེས་སོགས་གསུངས། དེའི་
དོན་བཤད་པ་ལ། གཟུགས་ལ་སོགས་ལ་མི་གནས་ཕྱིར། །ཞེས་དང༌། གཟུགས་ལ་
སོགས་པ་ལ་ངོ་བོ་ཉིད་མེད་པ་ཉིད་ཀྱིས་མི་གནས་པ་དང༌། ཞེས་གསུངས་པ་དེ་ལྟར་རྟོགས་
པ་རྣམས་ཀྱིས་གྲངས་བཞིན་དུ་གཟུགས་ལ་སོགས་པའི་ས་ལ་མི་གནས་པ་དང༌། ཞེས་
གསུངས༑ གཉིས་པ་སྟོན་པ་ལ། ཀོའུ་ཤི་ཀ་བྱང་ཆེན་གཟུགས་ལ་སྦྱོར་བ་མི་བྱེད་དེ། གང་
གི་ཚེ་གཟུགས་ལ་སྦྱོར་བར་མི་བྱེད་པ་དེའི་ཚེ་གཟུགས་ལ་རྣལ་འབྱོར་དུ་བྱེད་དོ། །ཞེས་
སོགས་གསུངས། དེའི་དོན་བཤད་པ་ལ། དེ་ལ་སྦྱོར་བ་བཀག་པའི་ཕྱིར། ཞེས་དང༌།
དེ་དག་ལ་མི་སྦྱོར་བ་ཉིད་སྦྱོར་བ་ཡིན་པ་དང༌། མི་སྦྱོར་བ་དང༌། ཞེས་གསུངས། གསུམ་
པ་སྟོན་པ་ལ། དེ་ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་
ཏོ༑ ༑བཅོམ་ལྡན་འདས་ཤེར་ཕྱིན་ཟབ་བོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་
བུ་གཟུགས་ཀྱི་དེ་བཞིན་ཉིད་ཟབ་པའི་ཕྱིར་ཤེར་ཕྱིན་ཟབ་བོ། །ཞེས་སོགས་གསུངས། དེའི་
དོན་བཤད་པ་ལ། དེ་ཡི་དེ་བཞིན་ཉིད་ཟབ་ཕྱིར། །ཞེས་དང༌། གཟུགས་ལ་སོགས་པ་དེ་
དག་ཉིད་དེ་བཞིན་ཉིད་ཀྱི་ངོ་བོ་ཉིད་ཀྱིས་ཟབ་པ་དང་ཟབ་པའི་སྦྱོར་བ་དང༌། ཞེས་གསུངས།
བཞི་པ་སྟོན་པ་ལ། ཤཱ་རིའི་བུས་གསོལ་པ། བཅོམ་ལྡན་འདས་ཤེར་ཕྱིན་གཏིང་དཔག་
དཀའོ༑ ༑བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ་གཟུགས་གཏིང་དཔག་དཀའ་
བའི་ཕྱིར། ཤེར་ཕྱིན་གཏིང་དཔག་དཀའོ། །ཞེས་སོགས་གསུངས། དེའི་དོན་བཤད་པ་ལ།
དེ་རྣམས་གཏིང་དཔག་དཀའ་བའི་ཕྱིར། །ཞེས་དང༌། གཏིང་དཔག་དཀའ་བ་དང༌། གཏིང་

315
སྐབས་བཞི་པའི་སྤྱི་དོན
དཔག་དཀའ་བའི་སྦྱོར་བ་དང༌། ཞེས་གསུངས། ལྔ་པ་སྟོན་པ་ལ། ཤཱ་རིའི་བུས་གསོལ་པ།
བཅོམ་ལྡན་འདས་ཤེར་ཕྱིན་ཚད་མ་མཆིས་པའོ། བཅོམ་ལྡན་འདས་ཀྱིས་བཀའ་སྩལ་པ།
ཤཱ་རིའི་བུ་གཟུགས་ཚད་མེད་པའི་ཕྱིར་ཤེར་ཕྱིན་ཚད་མེད་དོ། །ཞེས་སོགས་གསུངས། དེའི་
དོན་བཤད་པ་ལ། དེ་དག་ཚད་ནི་མེད་ཕྱིར་དང༌། ཞེས་དང༌། ཚད་མེད་པ་ཞེས་བྱ་བ།
ཚད་མེད་པའི་སྦྱོར་བ་སྟེ་ལྔ་དང༌། ཞེས་གསུངས། གཉིས་པ་སྐྱེས་པའི་སྦྱོར་བ་ལ།
ཚེགས་ཆེན་ཡུན་རིང་རྟོགས་དཀའི་སྦྱོར་བ། ལུང་བསྟན་ཐོབ་པའི་སྦྱོར་བ། ཕྱིར་མི་ལྡོག་
པའི་སྦྱོར་བ། ངེས་པར་འབྱུང་བའི་སྦྱོར་བ། བར་ཆད་མེད་པའི་སྦྱོར་བ། བྱང་ཆུབ་ལ་ཉེ་
བའི་སྦྱོར་བ། མྱུར་བའི་སྦྱོར་བ། གཞན་དོན་གྱི་སྦྱོར་བ། འཕེལ་འགྲིབ་མེད་པའི་སྦྱོར་བ།
ཆོས་དང་ཆོས་མིན་སོགས་མི་མཐོང་བའི་སྦྱོར་བ། གཟུགས་སོགས་བསམ་གྱིས་མི་ཁྱབ་པ་མི་
མཐོང་བའི་སྦྱོར་བ། རྣམ་པར་མི་རྟོག་པའི་སྦྱོར་བ། འབྲས་བུ་རིན་ཆེན་འབྱིན་བྱེད་ཀྱི་སྦྱོར་
བ༑ རྣམ་པར་དག་པའི་སྦྱོར་བ། ས་མཚམས་ཀྱི་སྦྱོར་བ་དང་བཅོ་ལྔ་ལས། དང་པོ་སྟོན་པ་
ལ༑ ཤཱ་རིའི་བུས་གསོལ་བ། བཅོམ་ལྡན་འདས་ཤེར་ཕྱིན་འདི་ལྟར་ཟབ་པ་འདི་ལྟར་གཏིང་
དཔག་དཀའ་བ་ཚད་མ་མཆིས་པའོ། །དེ་ལྟར་ན། བཅོམ་ལྡན་འདས་ཤེར་ཕྱིན་འདི་ནི་བྱང་
ཆེན་ཐེག་བ་ལ་གསར་དུ་ཞུགས་པའི་མདུན་དུ་བརྗོད་པར་མི་བྱ་སྟེ། དེ་དག་ཤེར་ཕྱིན་ཟབ་མོ་
འདི་ཐོས་ནས་དངངས་བར་འགྱུར། ཀུན་ཏུ་སྐྲག་པར་འགྱུར། ཀུན་ཏུ་སྐྲག་པས་ཟིན་པར་
འགྱུར་དུ་མཆིས་པས་སོ། །ཞེས་སོགས་གསུངས། དེའི་དོན་བཤད་པ་ལ། ཚེགས་ཆེན་
ཡུན་རིང་རྟོགས་དཀའི་ཕྱིར། ཞེས་དང༌། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྐྲག་པ་དང༌
ཞེས་བྱ་བའི་སྒྲུབ་པ་དང་ལྡན་པ་རྣམས་ཀྱི་གོ་རིམ་བཞིན་ཏུ་ཚེགས་ཆེན་པོས་ཡུན་རིང་པོ་ཞིག་
ནས་མངོན་པར་རྫོགས་པར་འཚང་རྒྱ་བ་དང༌། ཞེས་གསུངས། གཉིས་པ་སྟོན་པ་ལ། བརྒྱ་
བྱིན་གྱིས་སྨྲས་པ། བཙུན་པ་ཤཱ་རིའི་བུ་བྱང་ཆེན་ལུང་མ་བསྟན་པ་ཤེར་ཕྱིན་ཟབ་མོ་འདི་ཐོས་
ནས་དངངས་བར་མི་འགྱུར། ཀུན་ཏུ་སྐྲག་པར་མི་འགྱུར། ཀུན་ཏུ་སྐྲག་པས་ཟིན་པར་མི་
འགྱུར་བ་ནི་ཡོད་དོ། །ཞེས་སོགས་ནས། བྱང་ཆེན་ཤེར་ཕྱིན་ཟབ་མོ་འདི་ཐོས་ནས་དངངས་

316
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
པར་མི་འགྱུར། ཀུན་ཏུ་སྐྲག་པར་མི་འགྱུར། ཀུན་ཏུ་སྐྲག་པས་ཟིན་པར་མི་འགྱུར་བ་དེ་དག་
ནི་རིང་པོར་མི་ཐོགས་བར་བླ་མེད་རྫོགས་བྱང་དུ་ལུང་བསྟན་པ་འཐོབ་པར་འགྱུར་ཏེ། དེ་ནི་དེ་
བཞིན་གཤེགས་པ་གཅིག་གམ་གཉིས་སམ་གསུམ་ལས་མི་འདའ་བར་དེ་ནས་བླ་མེད་རྫོགས་
བྱང་དུ་ལུང་བསྟན་པ་འཐོབ་པར་འགྱུར་རོ། །ཞེས་སོགས་གསུངས། དེའི་དོན་བཤད་པ་ལ།
ལུང་བསྟན། ཞེས་དང༌། མི་སྐྲག་པ་ཞེས་བྱ་པ་ལ་སོགས་པའི་སྒྲུབ་པ་དང་ལྡན་པ་ནི།
ལུང་བསྟན་པ་འཐོབ་པ་དང༌། ཞེས་གསུངས། གསུམ་པ་སྟོན་པ་ལ། བཅོམ་ལྡན་འདས་
རིགས་ཀྱི་བུའམ་རིགས་ཀྱི་བུ་མོ་ཤེར་ཕྱིན་ཟབ་མོ་ཉན་པ་ཐོས་བར་འགྱུར་ཏེ། ཐོས་ནས་ཀྱང་
བསྒྲུབ་པར་འགྱུར་བ་དེ་དག་ནི་དགེ་བའི་རྩ་བ་ཡོངས་སུ་སྨིན་པར་འགྱུར་རོ། །ཞེས་པ་ནས།
ཚུལ་བཞིན་ཡིད་ལ་བགྱིད་པ་དེ་དག་ནི་བླ་མེད་རྫོགས་བྱང་དུ་ལུང་བསྟན་པར་འགྱུར་བའམ།
ཕྱིར་མི་ལྡོག་པར་འགྱུར་བ་ལགས་སོ། །ཞེས་གསུངས། དེའི་དོན་བཤད་པ་ལ། ཕྱིར་མི་
ལྡོག་པ་ཉིད་དང༌། ཞེས་དང༌། ཡང་དག་པར་འཛིན་པ་ཞེས་བྱ་བའི་སྒྲུབ་པ་དང་ལྡན་པ་ནི་
ཕྱིར་མི་ལྡོག་པ་ཉིད་དང༌། ཞེས་གསུངས། བཞི་པ་སྟོན་པ་ལ། བཅོམ་ལྡན་འདས་འདི་ལྟ་
སྟེ༑ དཔེར་ན། སྐྱེས་བུ་ལ་ལ་འབྲོག་དགོན་པ་དཔག་ཚད་བརྒྱ་བ་ཞིག་ནས་བྱུང་བའམ་
འབྲོག་དགོན་པ་དཔག་ཚད་ཉིས་བརྒྱ་དང༌། དཔག་ཚད་སུམ་བརྒྱ་དང༌། དཔག་ཚད་བཞི་
བརྒྱ་དང༌། དཔག་ཚད་ལྔ་བརྒྱ་ནས་འབྱུང་བ་ཞིག་མཆིས་ལ། སྔར་མཆིས་བའི་གྲོང་དང༌།
གྲོང་ཁྱེར་དང༌། གྲོང་རྡལ་དང༌། ཁམས་དང༌། རྒྱལ་པོའི་ཕོ་བྲང་འཁོར་གྱི་སྔ་ལྟས།
བ་ལང་གི་རྫིའམ། བཟའ་ཤིང་གི་ར་བའམ། ནགས་ཚལ་ལམ། སྐྱེད་མོས་ཚལ་མཐོང་
ངམ༑ ཞེས་སོགས་གསུངས། དེའི་དོན་བཤད་པ་ལ། ངེས་འབྱུང༌། ཞེས་དང༌། བར་
ཆད་ཀྱི་ཆོས་སྤོང་བ་ཞེས་བྱ་བའི་སྒྲུབ་པ་དང་ལྡན་པ་ནི་ངེས་པར་འབྱུང་བ་དང༌། ཞེས་
གསུངས༑ ལྔ་བ་སྟོན་པ་ལ། ཤཱ་རིའི་བུས་གསོལ་པ། བཅོམ་ལྡན་འདས་འདི་ལྟ་སྟེ།
དཔེར་ན། སྐྱེས་བུ་ལ་ལ་ཞིག་རྒྱ་མཚོ་ཆེན་པོ་ཁུམས་འཚལ་བར་འགྱུར་ལ། དེ་རྒྱ་མཚོ་ཆེན་
པོ་ཁུམས་པའི་སླད་དུ་ཇི་ལྟ་ཇི་ལྟར་རྒྱ་མཚོ་ཆེན་པོ་མཆིས་པ་དེ་ལྟ་དེ་ལྟར་སྡོང་པོའ མ་སྡོང་པོའི་

317
སྐབས་བཞི་པའི་སྤྱི་དོན།
མཚན་མའམ་རིའམ་རིའི་མཚན་མ་མཐོང་ན་དེས་འདི་ནས་རྒྱ་མཚོ་ཆེན་པོ་རིང་སྟེ། ཞེས་
སོགས་གསུངས། དེའི་དོན་བཤད་པ་ལ། བར་ཆད་མེད་བཅས་དང༌། ཞེས་དང༌། རྟག་
ཏུ་ཆོས་སྒོམ་པ་ཞེས་བྱ་བའི་སྒྲུབ་པ་དང་ལྡན་པ་ནི། བར་ཆད་མེད་པ་དང༌། ཞེས་གསུངས
དྲུག་པ་སྟོན་པ་ལ། བཅོམ་ལྡན་འདས་འདི་ལྟ་སྟེ། དཔེར་ན་དཔྱིད་ཀྱི་དུས་ལ་བབ་སྟེ་རྩི་ཤིང་
ལོ་མ་དང་འདབ་མ་རྣམས་ལྷགས་ནས་ཁ་དོག་འགྱུར་བའི་ཚེ་འཛམ་བུ་གླིང་པའི་མི་རྣམས་ཀྱིས་
རིང་པོར་མི་ཐོགས་པར་ལོ་མ་དང་མེ་ཏོག་དང་འབྲས་བུ་འབྱུང་བར་འགྱུར་རོ། །ཞེས་སོགས་
གསུངས༑ དེའི་དོན་བཤད་པ་ལ། བྱང་ཆུབ་ཉེ་དང༌། ཞེས་དང༌། ཟག་པ་མེད་པའི་ཆོས་
གསར་གྱི་རྟེན་ཉིད་དང་ཞེས་གསུངས། ཡང་དག་པར་མངོན་པར་རྫོགས་པའི་བྱང་ཆུབ་ལ་ཉེ་
བའི་སྦྱོར་བ་དང༌། ཞེས་གསུངས། བདུན་པ་སྟོན་པ་ལ། བཅོམ་ལྡན་འདས་འདི་ལྟ་སྟེ།
དཔེར་ན་བུད་མེད་སྦྲུམ་མ་ཇི་ལྟ་ཇི་ལྟར་བཙར་ཉེ་བར་གྱུར་པ་དེ་ལྟ་དེ་ལྟར་ལུས་འགྱུར་ཞིང་
ལུས་ལ་སྡུག་བསྔལ་དྲག་པོ་དང་ཉམ་ཆུང་བར་འགྱུར་ཏེ ཞེས་སོགས་གསུངས། དེའི་དོན་
བཤད་པ་ལ། མྱུར་བ་དང༌། །ཞེས་དང༌། འབྲས་བུ་ཆོས་ཀྱི་སྐུ་མངོན་པར་འགྲུབ་པ་ཞེས་
བྱ་བའི་མྱུར་དུ་མངོན་པར་རྫོགས་པར་བྱང་ཆུབ་པའི་སྦྱོར་བ་དང༌། ཞེས་གསུངས། བརྒྱད་
པར་སྟོན་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་ཀྱིས་བྱང་ཆེན་དེ་དག་དེ་ལྟར་ཡོངས་སུ་བཟུང་བ་ནི་ངོ་མཚར་ཆེའོ། །བཅོམ་ལྡན་
འདས་ཀྱིས་བཀའ་སྩལ་པ། རབ་འབྱོར་དེ་ནི་འདི་ལྟར་བྱང་ཆེན་སྐྱེ་བོ་མང་པོ་ལ་ཕན་པ་དང༌
ཞེས་སོགས་གསུངས། དེའི་དོན་བཤད་པ་ལ། གཞན་དོན་ཞེས་དང༌། ཆོས་ཀྱི་འཁོར་ལོ་
རབ་ཏུ་སྐོར་བའི་སྒྲུབ་པ་དང་ལྡན་པའི་གཞན་དོན་གྱི་སྦྱོར་བ་དང༌། ཞེས་གསུངས། དགུ་པ་
སྟོན་པ་ལ། དེ་སྐད་ཅེས་བཀའ་སྩལ་པ་དང༌། ཚེ་དང་ལྡན་པ་རབ་འབྱོར་གྱིས་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །དེ་ལྟར་བྱང་ཆེན་ཡོན་ཏན་མང་པོ་དང་ལྡན་པ་དེ་དག་
སེམས་ཅན་ཐམས་ཅད་ཀྱི་སླད་དུ་ཤེར་ཕྱིན་ལ་སྤྱོད་ཅིང་བླ་མེད་རྫོགས་བྱང་དུ་མངོན་པར་འཚང་

318
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
རྒྱ་བ་ནི་ངོ་མཚར་ཆེའོ། །བདེ་བར་གཤེགས་པ་ངོ་མཚར་ཆེའོ། །བཅོམ་ལྡན་འདས་ཇི་ལྟར་
བྱང་ཆེན་རྣམས་ཀྱིས་ཤེར་ཕྱིན་སྒོམ་པ་ཡོངས་སུ་རྫོགས་པར་འགྱུར་བ་ལགས། བཅོམ་ལྡན་
འདས་ཀྱིས་བཀའ་སྩལ་བ། རབ་འབྱོར་བྱང་ཆེན་ནམ་མཁའ་གཟུགས་ཀྱི་འཕེལ་བ་ཡང་དག་
པར་རྗེས་སུ་མི་མཐོང་བ་དེའི་ཚེ། ཞེས་སོགས་གསུངས། དེའི་དོན་བཤད་པ་ལ། འཕེལ་
མེད་འགྲིབ་མེད་ཕྱིར། །ཞེས་དང༌། འཕེལ་བ་དང་འགྲིབ་པ་མི་མཐོང་བའི་སྒྲུབ་པ་དང་ལྡན་
པ་ནི་འཕེལ་བ་དང་འགྲིབ་པ་མེད་པའི་སྦྱོར་བ་དང༌། ཞེས་གསུངས། བཅུ་པ་སྟོན་པ་ལ།
རབ་འབྱོར་གཞན་ཡང་བྱང་ཆེན་ཆོས་ཞེས་བྱ་བར་ཡང་དག་པར་རྗེས་སུ་མི་མཐོང་ངོ། །ཆོས་
མིན་པ་ཞེས་བྱ་བར་ཡང་དག་པར་རྗེས་སུ་མི་མཐོང་ངོ། །ཞེས་སོགས་གསུངས། དེའི་དོན་
བཤད་པ་ལ། ཆོས་དང་ཆོས་མིན་སོགས་མི་མཐོང༌། །ཞེས་དང༌། འདོད་པའི་ཁམས་སུ་
མི་དམིགས་པའི་སྦྱོར་བ་དང་ལྡན་པ་ནི། ཆོས་དང་ཆོས་མ་ཡིན་པ་ལ་སོགས་པར་མི་དམིགས་
པའི་སྦྱོར་བ་དང༌། ཞེས་གསུངས། བཅུ་གཅིག་པ་སྟོན་པ་ལ། རབ་འབྱོར་གྱིས་གསོལ་པ།
བཅོམ་ལྡན་འདས་བསམ་གྱིས་མི་ཁྱབ་པ་བསྟན་ཏོ། །བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་གཟུགས་བསམ་གྱིས་མི་ཁྱབ་པའི་ཕྱིར་བསམ་གྱིས་མི་ཁྱབ་པ་བསྟན་ཏོ། །ཞེས་
སོགས་གསུངས། དེའི་དོན་བཤད་པ་ལ། གཟུགས་སོགས་བསམ་མི་ཁྱབ་མི་མཐོང༌།།
ཞེས་དང༌གཟུགས་ལ་སོགས་པ་བསམ་གྱིས་མི་ཁྱབ་པའི་རྣམ་པར་རློམ་པ་མེད་པའི་སྒྲུབ་
པ་དང་ལྡན་པ་ནི། གཟུགས་ལ་སོགས་པ་བསམ་གྱིས་མི་ཁྱབ་པའི་རྣམ་པ་འགོག་པའི་སྦྱོར་བ་
དང༌། ཞེས་གསུངས། བཅུ་གཉིས་པ་སྟོན་པ་ལ། རབ་འབྱོར་གྱིས་གསོལ་པ། བཅོམ་
ལྡན་འདས་ཤེར་ཕྱིན་ཟབ་མོ་འདི་ལ་མོས་པར་འགྱུར་བ་སུ་ལགས། བཅོམ་ལྡན་འདས་ཀྱིས་
བཀའ་སྩལ་པ། རབ་འབྱོར་བྱང་ཆེན་གང་སྔོན་ཕྱིན་དྲུག་ལ་སྤྱད་པར་གྱུར་པ། དེ་བཞིན་
གཤེགས་པ་ལ་དགེ་བའི་རྩ་བ་བསྐྱེད་པར་གྱུར་པ། སངས་རྒྱས་མང་པོ་ལ་བསྙེན་བཀུར་བྱས་
པ༑ དགེ་བའི་བཤེས་གཉེན་གྱིས་ཡོངས་སུ་བཟུང་བར་གྱུར་པ་དེ་དག་ནི་ཤེར་ཕྱིན་ཟབ་མོ་འདི་
ལ་མོས་པར་འགྱུར་རོ། །ཞེས་པ་ནས། རྣམ་མཁྱེན་གྱི་བར་དུ་ཟབ་པའི་ཕྱིར་ཤེར་ཕྱིན་ཟབ་བོ༑

319
# སྐབས་བཞི་པའི་སྤྱི་དོན།
༈ཞེས་གསུངས། དེའི་དོན་བཤད་པ་ལ། གཟུགས་སོགས་དེ་ཡི་མཚན་མ་དང༌། དེ་ཡི་ངོ་
བོ་རྣམ་མི་རྟོག། ཅེས་དང༌། གཟུགས་དང་དེའི་མཚན་མ་དང་དེའི་ངོ་བོ་ཉིད་དུ་རྣམ་པར་མི་
རྟོག་པའི་སྒྲུབ་པ་དང་ལྡན་པ་ནི། གཟུགས་ལ་སོགས་པའི་དངོས་པོར་རྣམ་པར་མི་རྟོག་པའི་
སྦྱོར་བ་དང༌། ཞེས་གསུངས། བཅུ་གསུམ་པ་སྟོན་པ་ལ། རབ་འབྱོར་གྱིས་གསོལ་པ།
བཅོམ་ལྡན་འདས་ཤེར་ཕྱིན་འདི་ནི་རིན་པོ་ཆེའི་ཕུང་པོ་སྟེ། རྒྱུན་དུ་ཞུགས་པའི་འབྲས་བུ་དང༌།
ལན་ཅིག་ཕྱིར་འོང་བའི་འབྲས་བུ་དང༌། ཕྱིར་མི་འོང་བའི་འབྲས་བུ་དང༌། དགྲ་བཅོམ་པ་
ཉིད་དང༌། རང་བྱང་ཆུབ་ཉིད་དང༌། བླ་ན་མེད་པ་ཡང་དག་པར་རྫོགས་པའི་བྱང་ཆུབ་རིན་
པོ་ཆེ་སྦྱིན་པར་བྱེད་པའོ། །ཞེས་སོགས་གསུངས། དེའི་དོན་བཤད་པ་ལ། འབྲས་བུ་རིན་
ཆེན་སྦྱིན་བྱེད་དང༌། ཞེས་དང༌། འབྲས་བུ་དང་པོ་མཐོང་བའི་སྒྲུབ་པ་དང་ལྡན་པ་ནི།
འབྲས་བུ་རིན་པོ་ཆེ་སྦྱིན་པའི་སྦྱོར་བ་དང༌། ཞེས་གསུངས། བཅུ་བཞི་པ་སྟོན་པ་ལ། རབ་
འབྱོར་གྱིས་གསོལ་པ། བཅོམ་ལྡན་འདས་ཤེར་ཕྱིན་འདི་ནི་ཆོས་ཐམས་ཅད་རྣམ་པར་དག་
པའི་ཕུང་པོ་ཆེན་པོ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གཟུགས་རྣམ་པར་
དག་པའི་ཕྱིར། ཞེས་སོགས་གསུངས། དེའི་དོན་བཤད་པ་ལ། དེ་ནི་དག་པ། ཞེས་དང་།
གཟུགས་རྣམ་པར་དག་པའི་སྒྲུབ་པ་དང་ལྡན་པ་ནི་རྣམ་པར་དག་པའི་སྦྱོར་བ་དང་༑ ཞེས་
གསུངས། བཅོ་ལྔ་པ་སྟོན་ཕ་ལ། རབ་འབྱོར་གྱིས་གསོལ་པ། བཅོམ་ལྡན་འདས་ཤེར་ཕྱིན་
ཇི་ཙམ་ཟབ་པ་འདི་བསྟན་པའི་ཚེ་བར་ཆད་མང་དུ་འབྱུང་བ་ནི་ངོ་མཚར་ཆེའོ།། བཅོམ་ལྡན་
འདས་ཀྱིས་བཀའ་སྩལ་པ། རབ་འབྱོར་དེ་དེ་བཞིན་ནོ། །དེ་དེ་བཞིན་ཏེ། རབ་འབྱོར་ཤེར་
ཕྱིན་ཟབ་མོ་འདི་ནི་བར་ཆད་མང་ངོ། །ཞེས་པ་ནས། ཚུལ་བཞིན་དུ་ཡིད་ལ་བྱེད་པ་དང་སྒོམ་
པ་རྣམས་ལ་བར་ཆད་བྱ་བར་མི་ནུས་སོ། །ཞེས་གསུངས། དེའི་དོན་བཤད་པ་ལ༑
མཚམས་དང་བཅས། ཞེས་དང༌། ལོ་སྐོར་དུ་མངོན་པར་བརྩོན་པར་མི་འདོར་བ་ཞེས་བྱ་
བའི་སྒྲུབ་པ་དང་ལྡན་པ་ནི། ས་མཚམས་ལ་སྦྱོར་བ་དང་རྣམ་པ་བཅོ་ལྔ་སྟེ། ཞེས་གསུངས༑
གཞུང་དོན་དྲིལ་ན། སྐབས་འདིར་བསྟན་གྱི་བྱང་སེམས་ཀྱི་སྦྱོར་བ་དེ་ལ་ཉི་ཤུར་ཡོད་དེ།

320
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
དེ་ལ་སྦྱོར་བ་རང་གི་ངོ་བོའི་སྒོ་ནས་དབྱེ་ན། སྦྱོར་བ་སྐྱེད་ཚུལ་གྱི་སྒོ་ནས་ལྔ། སྐྱེས་བའི་
སྦྱོར་བའི་སྒོ་ནས་བཅོ་ལྔར་ཡོད་པའི་ཕྱིར། སྤྱིའི་དོན་ལ། མཚན་ཉིད། དབྱེ་བ། གོ་རིམ།
ས་མཚམས་སོ། །དང་པོ་ནི། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱིས་ཟིན་པའི་
སྐབས་འདིར་དངོས་སུ་བསྟན་པའི་སེམས་དཔའི་རྣལ་འབྱོར། གཞུང་འདིའི་དངོས་བསྟན་
བསྟན་བྱའི་གཙོ་བོར་གྱུར་པའི་སྦྱོར་བའི་མཚན་ཉིད། གཉིས་པ་ལ། དེ་ལ་དབྱེ་ན་བཅུ་དགུ་
ཡོད། སྐབས་འདིར་དངོས་སུ་བསྟན་པའི་དེ་ལ་ཉི་ཤུར་ཡོད་དེ། སྦྱོར་བ་རང་གི་ངོ་བོའི་སྒོ་
ནས་ཕྱེ་བ་ལྔ། རྟེན་གྱི་གང་ཟག་གི་སྒོ་ནས་ཕྱེ་བ་བརྒྱད། སྦྱོར་བ་རྫོགས་པའི་ཐབས་ཀྱི་སྒོ་
ནས་ཕྱེ་བ་བཞི། འབྲས་བུ་དང་དུས་ཀྱི་སྒོ་ནས་ཕྱེ་བ་གསུམ་དུ་ཡོད་པའི་ཕྱིར། དང་པོ་གྲུབ་
སྟེ། གཟུགས་ནས་སངས་རྒྱས་ཀྱི་ཆོས་མ་འདྲེས་པའི་བར་ལ་མངོན་པར་ཞེན་ནས་མི་གནས་
པའི་སྦྱོར་བ། གཟུགས་སོགས་དེ་ལ་མངོན་པར་ཞེན་ནས་སྦྱོར་བ་བཀག་པའི་སྦྱོར་བ།
གཟུགས་སོགས་དེའི་དེ་བཞིན་ཉིད་ཟབ་པར་རྟོགས་པའི་སྦྱོར་བ། གཟུགས་སོགས་དེ་རྣམས་
ཀྱི་རང་བཞིན་གཏིང་དཔག་དཀའ་པར་རྟོགས་པའི་སྦྱོར་བ། གཟུགས་སོགས་དེ་དག་གི་རང་
བཞིན་ཚད་མེད་པར་རྟོགས་པའི་སྦྱོར་བ་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ༑
འཆད་བའི་ཚེགས་ཆེན་པོས་དུས་ཡུན་རིང་མོ་ཞིག་ནས་བྱང་ཆུབ་རྟོགས་ཤིང་འཐོབ་པའི་སྦྱོར་
བ ཆོས་ཉིད་ལ་མི་དངངས་པ་སོགས་དང་ལྡན་ཞིང་རྨི་ལམ་ན་ཡང་ཕྱིན་དྲུག་ཉམས་སུ་ལེན་
པ་ནི་དེ་བཞིན་གཤེགས་པ་གསུམ་ལས་མི་འདའ་བར་ལུང་བསྟན་ཐོབ་པའི་སྦྱོར་བ། ཡུམ་གྱི་
རྟོགས་པ་རང་ལ་བྱུང་བ་དེ་འཛིན་པ་སོགས་ཀྱིས་ཕྱིར་མི་ལྡོག་པར་བྱེད་པའི་སྦྱོར་བ། རྣམ་
མཁྱེན་གྱི་བར་ཆད་ཀྱི་ཆོས་ལས་ངེས་པར་འབྱུང་བའི་སྦྱོར་བ། ཡུམ་འཛིན་པ་སོགས་ཀྱི་ལུང་
བསྟན་པ་དང་ཉེ་བར་བར་ཆད་མེད་པ་དང་བཅས་པའི་སྦྱོར་བ། རྫོགས་པའི་བྱང་ཆུབ་དང་ཉེ་
བའི་སྦྱོར་བ། རྫོགས་བྱང་དུ་མར་དུ་བྱང་ཆུབ་པའི་སྦྱོར་བ། སྐྱེ་བོ་ལ་ཕན་བདེའི་ཕྱིར་དུ་ཆོས་
འཁོར་སྐོར་ཞིང་བསྐུལ་བའི་གཞན་དོན་གྱི་སྦྱོར་བ་རྣམས་སུ་ཡོད་པའི་ཕྱིར། གསུམ་པ་གྲུབ་
སྟེ། ཆོས་རྣམས་ཀྱི་ཡིན་ཚུལ་འཕེལ་འགྲིབ་མེད་པར་མཐོང་བའི་སྦྱོར་བ། ཆོས་དཀར་པོའི་

321
སྐབས་བཞི་པའི་སྤྱི་དོན།
ལས་དང་ཆོས་མིན་ནག་པོའི་ལས་ལ་སོགས་པ་དོན་དམ་པར་མི་མཐོང་བའི་སྦྱོར་བ།
གཟུགས་ལ་སོགས་པ་ལ་བསམ་གྱིས་མི་ཁྱབ་པར་མི་རློམ་པའི་སྦྱོར་བ། གཟུགས་སོགས་
དང་དེའི་མཚན་མ་དང་དེའི་ངོ་བོར་མི་ཞེན་པའི་རྣམ་པར་མི་རྟོག་པའི་སྦྱོར་བ་རྣམས་སུ་ཡོད་
པའི་ཕྱིར། བཞི་བ་གྲུབ་སྟེ། འབྲས་བུ་རིན་པོ་ཆེ་དྲུག་གཞན་ལ་སྦྱིན་པའི་སྦྱོར་བ། གནས་
ངན་ལེན་ཕྲ་མོ་དག་པར་བྱེད་པའི་སྦྱོར་བ། ས་མཚམས་ཀྱི་སྦྱོར་བ་རྣམས་སུ་ཡོད་པའི་ཕྱིར།
གསུམ་པ་ནི། སྦྱོར་བ་འདི་དག་གི་གོ་རིམ་ཡང་འདི་ལྟར་སྟོན་པའི་རྒྱུ་མཚན་ཡོད་དེ།
གཟུགས་སོགས་ཀྱི་ཆོས་ཐམས་ཅད་ལ་མངོན་ཞེན་མེད་པས་གནས་པ་མི་སྦྱོར་བའི་སྦྱོར་བ་ལ་
བརྩོན་པས་ནི། གཟུགས་སོགས་ཀྱི་གནས་ལྔ་ཟབ་པ་དང་གཏིང་དཔག་དཀའ་བ་དང་ཚད་
མེད་པ་རྟོགས་པར་འགྱུར་ལ། དེ་ནས་ཡང་དག་པ་མ་ཡིན་པའི་སྦྱོར་བ་བྱེད་པ་གཟུགས་
སོགས་ལ་མངོན་པར་ཞེན་པ་ཉིད་ཀྱི་ལས་དང་པོ་བས་ནི་ཚེགས་ཆེན་པོས་བྱང་ཆུབ་འཐོབ་ལ།
དེ་ལས་གཞན་པས་ནི་ལུང་བསྟན་པ་དང་ཕྱིར་མི་ལྡོག་པའི་ས་བདེ་བླག་ཏུ་ཐོབ་ནས་ངེས་པར་
འབྱུང་བ་དང་མི་འབྲལ་བར་རྫོགས་བྱང་ལ་ཉེ་བ་དང་མྱུར་དུ་རྫོགས་བྱང་འཐོབ་པར་འགྱུར་ལ།
དེ་ནས་གཞན་གྱི་དོན་བྱེད་ཅིང་འཕེལ་བ་མེད་བ་དང་འགྲིབ་པ་མེད་པའི་སྦྱོར་བ་འཐོབ་ལ།
དེ་ནས་ཆོས་དང་ཆོས་མིན་སོགས་སྤྱི་དང༌། གཟུགས་སོགས་བསམ་གྱིས་མི་ཁྱབ་པ་སོགས་
ཁྱད་པར་ལ་འདུ་ཤེས་ཐམས་ཅད་སྤངས་པའི་རྣམ་པར་མི་རྟོག་པ་ནི་འབྲས་བུ་རིན་པོ་ཆེ་སྦྱིན་
པས་མཆོག་ཏུ་རྣམ་པར་དག་པའི་མཐར་ཐུག་པར་གྱུར་པ་ནི་སྔ་མ་ཁོ་ནར་ལོ་སྐོར་གྱི་སྦྱོར་བས་
སེམས་རྒྱུད་སྦྱོང་བར་བྱེད་པའི་ཕྱིར། དེས་ན་སྦྱོར་བའི་གོ་རིམ་མངོན་རྟོགས་ཀྱིས་ཕྱེ་བ་ཡིན་
ལ༑ དེ་ཡང་སྐྱེ་རིམ་དང་པོ་ལྔ་དྲུག་པའི་གོང་དུ་སྐྱེས་པ་མིན་ཏེ། སྦྱོར་བ་དྲུག་པ་ལས་དང་
པོ་པའི་སྦྱོར་བ་ཡིན་པའི་ཕྱིར། དེས་ན་སྦྱོར་བ་དང་པོ་ལྔས་སྤྱིར་སྦྱོར་བ་སྐྱེད་ཚུལ་བསྟན་ཏེ
སྦྱོར་བ་སྐྱེད་པ་ན་ཡུལ་ཡུལ་ཅན་དུ་མ་ཞེན་པ་དགོས་པས་དང་པོ་གཉིས་དང༌། ཡུལ་རྟོགས་
ཚུལ་གསུམ་འབྱུང་བར་ཕྱི་མ་གསུམ་གྱིས་བསྟན་པའི་ཕྱིར། དེ་དག་ནི་རྒྱན་སྣང་གི་བཞེད་པ་
གསེར་ཕྲེང་ལས་འབྱུང་བ་ལྟར་རོ། །བཞི་པ་ནི། སྐབས་འདིར་དངོས་སུ་བསྟན་པའི་སྦྱོར་

322
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བའི་ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། སྐབས་འདིར་གཙོ་
བོར་དངོས་སུ་བསྟན་པའི་སྦྱོར་བའི་ས་མཚམས། ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་
བར་དུ་འཇོག །ཁ་ཅིག། ཡུལ་ཡུལ་ཅན་གཞི་ལམ་རྣམ་གསུམ་བདེན་སྟོང་སྤྲོས་བྲལ་དུ་སྒོམ་
པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར། །སྐབས་འདིར་དངོས་སུ་བསྟན་པའི་
སྦྱོར་བའི་མཚན་ཉིད། ཁ་ཅིག། དེ་སྐབས་འདིར་གཙོ་བོར་དངོས་སུ་བསྟན་པའི་སྦྱོར་བའི་
མཚན་ཉིད་ཟེར་བ་མི་འཐད་དེ། དང་པོ་ལ་སྐབས་འདིར་དངོས་སུ་བསྟན་པའི་ཚེགས་ཆེན་
ཡུན་རིང་རྟོགས་དཀའི་སྦྱོར་བས་མ་ངེས། གཉིས་པ་ལ་ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱིས་མ་ངེས་པའི་ཕྱིར།
དང་པོ་གྲུབ་སྟེ། དེ་སྟོང་ཉིད་ལ་སྐྲག་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཤེས་
རབ་ཀྱི་ཕ་རོལ་ཏུ་ཕྱིན་པ་ལ་སྐྲག་པ་དང༌། ཞེས་གསུངས་པའི་ཕྱིར། བུདྡྷ་ཤྲཱིས། སྦྱོར་བ་
དང་པོ་ལྔ་རང་བཞིན་དང༌། ཐ་མ་བཅོ་ལྔ་གནས་སྐབས་ཀྱི་སྦྱོར་བ་ཡིན་གསུང་པ་མི་འཐད་དེ།
དེ་ལྟར་ན་སྦྱོར་བ་ཐ་མ་ཡིན་ན་དང་པོ་ཡིན་དགོས་པའི་ཕྱིར། གཞོན་ནུ་དཔལ་གྱིས། དང་
པོ་ལྔ་ཚོགས་ལམ་དང་ལྷག་མ་རྣམས་སྦྱོར་ལམ་ནས་ས་བཅུ་པའི་བར་དུ་འཇོག་བར་བཤད་པ་
དང་༑ ཆོས་ཀྱི་བཤེས་གཉེན་གྱིས། ཉི་ཤུ་པོ་ཐམས་ཅད་སྦྱོར་ལམ་གྱིས་བསྡུས་པར་བཤད་
པ་གཉིས་མི་འཐད་དེ། སྦྱོར་ལམ་དུ་ཆོས་ཉིད་ལ་བསྒོམས་བྱུང་གི་མྱོང་བ་ཐོན་པས་ཆོས་ཉིད་
ལ་སྐྲག་པ་སྐྱེ་བ་མི་སྲིད་ན། ཚེགས་ཆེན་ཡུན་རིང་རྟོགས་དཀའི་སྦྱོར་བ་དེ་ལ་འཇོག་བ་
འགལ་བའི་ཕྱིར། ཤེར་འབྱུང་གིས་དང་པོ་ལྔ་སྦྱོར་ལམ་དང༌། དེ་ནས་གཅིག་མཐོང་ལམ།
ལྷག་མ་རྣམས་སྒོམ་ལམ་གྱིས་བསྡུས་པར་བཤད་པ་དེ་བས་ཀྱང་མི་འཐད་དེ། ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཚེགས་ཆེན་ཡུན་རིང་རྟོགས་དཀའི་སྦྱོར་བ་དང༌། རྒྱུན་
མཐའ་ནས་ས་མཚམས་ཀྱི་སྦྱོར་བ་འཇོག་པ་གཉིས་འགལ་པའི་ཕྱིར།

323
སྐབས་བཞི་བའི་སྤྱི་དོན།
སྐོ་༢ ཀྱི་ཞུ་ཆུ་རི་ཨ སྦྱོར་བའི་ཡོན་ཏན་བཤད་པ།
༈ བཞི་པ་སྦྱོར་བའི་སྔོན་འགྲོའི་ཆོས་ལ། ཐོབ་བྱ་ཡོན་ཏན། དོར་བྱ་སྐྱོན། ཤེས་བྱ་
མཚན་ཉིད། རྒྱུད་ལ་བརྟེན་བྱ་ཐར་པ་ཆ་མཐུན་བཤད་པ་དང་བཞི་ལས། དང་པོ་ལ། མདོ་
བསྟན་བཅོས་གཉིས་ལས། དང་པོ་ནི། སྦྱོར་བ་ཐ་མའི་སྐབས་སུ་ཤེར་ཕྱིན་སྒོམ་པ་ལ་བདུད་
ཀྱིས་བར་ཆད་བྱ་མི་ནུས་པར་གསུངས་པ་ལས་འཕྲོས་ནས། དེ་ནས་ཚེ་དང་ལྡན་པ་ཤཱ་རིའི་
བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་སུའི་མཐུས་བྱང་ཆེན་
ཤེར་ཕྱིན་ཟབ་མོ་འདི་འབྲི་བ་དང༌། བསྟན་པ་དང༌། འཆད་པ་དང༌། ཀློག་པ་དང༌། ཁ་
ཏོན་དུ་བགྱིད་པ་དང༌། སྒོམ་པ་དག་ལ་བདུད་སྡིག་ཅན་གྱིས་བར་ཆད་བགྱི་བ་མི་ནུས་པ་
ལགས༑ བཅོམ་ལྡན་འདས་ཀྱིས་བཀའ་སྩལ་བ། ཤཱ་རིའི་བུ་སངས་རྒྱས་ཀྱི་མཐུས་བྱང་ཆེན་
ཤེར་ཕྱིན་ཟབ་མོ་འདི་འབྲི་བ་དང༌། ཞེས་སོགས་གསུངས། གཉིས་པ་ལ་གསུམ་ལས།
དང་པོ་ནི། འོ་ན་ལུས་རྣམ་གཞག་ཏུ རྣམ་པར་སྦྱོར་བར་བཅས་རྣམས་དང༌། ཡོན་ཏན།
ཞེས་བཤད་ན། སྦྱོར་བའི་འོག་ཏུ་སྦྱོར་བའི་ཡོན་ཏན་འཆད་པའི་རྒྱུ་མཚན་གང་ཞེ་ན་རྒྱུ་མཚན་
ཡོད་དེ སྦྱོར་བའི་ཡོན་ཏན་མཐོང་བ་སྟེ་ཤེས་པ་སྔོན་དུ་བཏང་ན། དེའི་རྒྱུ་སྦྱོར་བ་རྣམས་ལ་
ཤིན་ཏུ་གོམས་པར་བྱེད་པའི་ཕྱིར། ཞེས་མཚམས་སྦྱོར་བ་ལ། ཡོན་ཏན་མཐོང་བ་སྔོན་དུ་
བཏང་ན་སྦྱོར་བ་རྣམས་ལ་ཤིན་ཏུ་གོམས་པར་བྱེད་པས་སྦྱོར་བའི་འོག་ཏུ་དེ་དག་གི་ཡོན་ཏན།
ཞེས་གསུངས། གཉིས་པ་ནི། མདོ་དེའི་དོན་བཤད་པའི་སྒོ་ནས་སྦྱོར་བའི་ཡོན་ཏན་དེ་སྟོན་
པ་ལ། བདུད་ཀྱི་མཐུ་བཅོམ་ལ་སོགས་པ། །ཡོན་ཏན་རྣམ་པ་བཅུ་བཞིའོ། །ཞེས་གསུངས།
གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། བདུད་ཀྱི་མཐུ་བཅོམ་པ་དང༌།
ཞེས་སོགས་གསུངས། འདི་ལ་ཡང་ཡོན་ཏན་གྱི་དབྱེ་བ་དང༌། རྒྱུ་མཚན་གཉིས་ལས།
དང་པོ་ནི། བདུད་ཀྱི་མཐུ་བཅོམ་པ་དང༌། ཞེས་པ་ནས། ངེས་པར་འཐོབ་པ་ཞེས་བྱ་བའི་
ཡོན་ཏན་རྣམས་ཏེ། ཞེས་པའི་བར་གྱིས་འཆད། གཉིས་པ་ནི། གྲངས་བཞིན་དུ་སངས་

324
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
རྒྱས་རྣམས་ཀྱིས་བྱིན་གྱིས་བརླབས་པ་དང༌། ཞེས་པ་ནས། ཤེས་རབ་ཀྱི་ཕ་རོལ་ཏུ་ཕྱིན་པ་
ཚང་བར་རྙེད་པ་ཞེས་བྱ་བ་དེ་དག་ཕྱིན་ཅི་མ་ལོག་པའི་སྦྱོར་བ་ལ་མངོན་པར་དགའ་བ་ལས་
འབྱུང་ཞིང་འཐོབ་པ་ཡོན་ཏན་བཅུ་བཞི་ཡིན་ནོ། །ཞེས་གསུངས། དེ་ཡང་ཡོན་ཏན་བཅུ་བཞི་
ཡོད་པའི་དང་པོ་སངས་རྒྱས་ཀྱི་མཐུས་ཤེར་ཕྱིན་སྒོམ་པ་ལ་ཚེ་འདིར་བདུད་ཀྱི་མཐུ་བཅོམ་པའི་
ཡོན་ཏན་སྟོན་པ་ལ། སངས་རྒྱས་ཀྱི་མཐུས་བྱང་ཆེན་ཤེར་ཕྱིན་ཟབ་མོ་འདི་འབྲི་བ་དང༌།
སྟོན་པ་དང༌། འཆང་བ་དང༌། ཀློག་པ་དང༌། ཁ་ཏོན་བྱེད་པ་དང༌། ཚུལ་བཞིན་དུ་ཡིད་
ལ་བྱེད་པ་དང༌། སྒོམ་པ་རྣམས་ལ་སངས་རྒྱས་བཅོམ་ལྡན་འདས་དེ་རྣམས་ཀྱི་མཐུས་བདུད་
སྡིག་ཏོ་ཅན་གྱིས་བར་ཆད་བྱ་བར་མི་ནུས་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ་ཕྱོགས་
བཅུའི་འཇིག་རྟེན་གྱི་ཁམས་ཚད་མེད་གྲངས་མེད་པ་དག་ན་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཚད་མེད་པ་གྲངས་མེད་པ་ཇི་སྙེད་ཅིག་བཞུགས་ཤིང་
འཚོ་སྐྱོང་བའི་སངས་རྒྱས་དེ་སྙེད་ཀྱང༌། བྱང་ཆེན་ཤེར་ཕྱིན་ཟབ་མོ་འདི་འབྲི་བ་དང༌། སྟོན་
པ་དང༌། འཆང་བ་དང༌། ཀློག་པ་དང༌། ཁ་ཏོན་བྱེད་པ་དང༌། ཚུལ་བཞིན་དུ་ཡིད་ལ་བྱེད་
པ་དང༌། སྒོམ་པ་རྣམས་ལ་དགོངས་པ་མཛད་པ་ནི་ཆོས་ཉིད་ཡིན་ནོ་ཞེས་གསུངས། དེའི་
དོན་བཤད་པ་ལ། བདུད་ཀྱི་མཐུ་བཅོམ་པ་ཞེས་བྱ་བའི་ཡོན་ཏན་ཏེ། གྲངས་བཞིན་དུ་སངས་
རྒྱས་རྣམས་ཀྱིས་བྱིན་གྱིས་བརླབས་པ་ཞེས་བྱ་བ་དེ་དག་ཕྱིན་ཅི་མ་ལོག་པའི་སྦྱོར་བ་ལ་མངོན་
པར་དགའ་བ་ལས་འབྱུང་ཞིང་འཐོབ་པས། ཞེས་གསུངས། གཉིས་པ། དེ་ལ་སངས་རྒྱས་
ཀྱིས་དགོངས་ཤིང་མཁྱེན་པའི་ཡོན་ཏན་སྟོན་པ་ལ། ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་
མོ་ཤེར་ཕྱིན་ཟབ་མོ་འདི་འབྲི་བ་དང༌། འཆང་བ་དང༌། ཀློག་པ་དང༌། ཁ་ཏོན་ཏུ་བྱེད་པ་
དང་༑ ཚུལ་བཞིན་དུ་ཡིད་ལ་བྱེད་པ་དེས་བདག་ནི་སངས་རྒྱས་ཀྱི་མཐུས་ཤེར་ཕྱིན་ཟབ་མོ་
འདི་འབྲིའོ། །འཆང་ངོ༌། །ཀློག་གོ །ཁ་ཏོན་ཏུ་བྱེད་དོ། །ཚུལ་བཞིན་དུ་ཡིད་ལ་བྱེད་དོ།།
སྒོམ་མོ་ཞེས་བྱ་བར་ཁོང་དུ་ཆུད་པར་བྱའོ། །ཞེས་སོགས་གསུངས། དེའི་དོན་བཤད་པ་ལ།
སངས་རྒྱས་ཀྱི་དགོངས་ཤིང་མཁྱེན་པ་ཉིད་ཀྱི་ཡོན་ཏན་ཏེ། དགོངས་པ་ཞེས་བྱ་བ། ཞེས་

325
7 སྐབས་བཞི་པའི་སྤྱི་དོན
སོགས་གསུངས། འདིས་འོག་མ་རྣམས་ལ་རིགས་འགྲེའོ། །གསུམ་པ་དེ་ལ། སངས་རྒྱས་
ཀྱིས་མངོན་སུམ་དུ་མཛད་པའི་ཡོན་ཏན་དེ་སྟོན་པ་ལ། ཤཱ་རིའི་བུས་གསོལ་པ། བཅོམ་ལྡན་
འདས་བྱང་ཆེན་གང་ཤེར་ཕྱིན་ཟབ་མོ་འདི་འབྲི་བར་འགྱུར། ཞེས་པ་ནས། རིགས་ཀྱི་བུའམ་
རིགས་ཀྱི་བུ་མོ་དེ་དག་ནི་ཤའི་སྤྱན་གྱིས་གཟིགས་སོ། །ཞེས་གསུངས། དེའི་དོན་བཤད་པ་
ལ༑ སངས་རྒྱས་ཀྱིས་མངོན་སུམ་དུ་མཛད་པ་དང༌། ཞེས་དང༌། ཡེ་ཤེས་ཀྱིས་གཟིགས་པ་
དང༌ཞེས་གསུངས། བཞི་པ་ཡང་དག་པར་རྫོགས་པའི་བྱང་ཆུབ་དང་ཉེ་བའི་ཡོན་ཏན་
སྟོན་པ་ལ། ཐེག་ཆེན་གྱི་རིགས་ཀྱི་བུའམ་རིགས་ཀྱི་བུ་མོ་དེ་དག་གིས་ཀྱང་བླ་མེད་རྫོགས་
བྱང་དུ་ཉེ་བར་འགྱུར་རོ། །ཞེས་བྱ་བར་རིག་པར་བྱའོ། །ཞེས་གསུངས། དེའི་དོན་བཤད་
པ་ལ། ཡང་དག་པར་རྫོགས་པའི་བྱང་ཆུབ་དང་ཉེ་བར་གྱུར་པ་དང༌། ཞེས་དང༌། ཉེ་བར་
གྱུར་པ་དང༌། ཞེས་གསུངས། ལྔ་པ་དོན་ཆེན་པོ་ཉིད་ལ་སོགས་པའི་ཡོན་ཏན་སྟོན་པ་ལ།
ཤཱ་རིའི་བུ་གང་ཡང་རིགས་ཀྱི་བུའ མ་རིགས་ཀྱི་བུ་མོ་ཤེར་ཕྱིན་ཟབ་མོ་འདི་བྲིས་ཤིང་གླེགས་
བམ་དུ་ཆུད་པར་བྱ་སྟེ་འཆད་པར་འགྱུར་པའི་བྱང་ཆུབ་སེམས་དཔའི་ཐེག་པ་པའི་རིགས་ཀྱི་
བུའམ་རིགས་ཀྱི་བུ་མོ་དེ་དག་ལ་ཡང་ཤཱ་རིའི་བུ་ཤེར་ཕྱིན་ཟབ་མོ་འདི་ལ་མོས་པ་མང་བར་
འགྱུར་རོ། །ཞེས་སོགས་གསུངས། དེའི་དོན་བཤད་པ་ལ། དོན་ཆེན་པོ་ཉིད་ལ་སོགས་པ་
དང་༑ ཞེས་དང༌། ཕན་ཡོན་ཆེན་པོ་དང༌། ཞེས་གསུངས། དྲུག་པ་ཡུལ་ལ་དཔྱད་པའི་
ཡོན་ཏན་སྟོན་པ་ལ། ཤཱ་རིའི་བུ་ཤེར་ཕྱིན་འདི་དེ་བཞིན་གཤེགས་པ་མྱ་ངན་ལས་འདས་ནས་
ལྷོ་ཕྱོགས་ཀྱི་རྒྱུད་དུ་དར་པར་འགྱུར་ཏེ། ཞེས་སོགས་གསུངས། དེའི་དོན་བཤད་པ་ལ།
ཡུལ་དཔྱད་པ་དང༌། ཞེས་དང༌། བྱ་བ་བྱེད་པ་དང༌། ཞེས་གསུངས། བདུན་པ་ཟག་པ་
མེད་པའི་ཆོས་ཐམས་ཅད་ཡོངས་སུ་རྫོགས་པར་བྱེད་པའི་ཡོན་ཏན་སྟོན་པ་ལ། ཤཱ་རིའི་བུ་
བྱང་ཆེན་རིགས་ཀྱི་བུའ མ་རིགས་ཀྱི་བུ་མོ་གང་ཡིན་པ་དེ་དག་ཀྱང་ཤེར་ཕྱིན་ཟབ་མོ་འདི་བསྟན་
པའི་ཚེ་དང་ངས་པར་མི་འགྱུར། སྐྲག་བར་མི་འགྱུར། ཀུན་ཏུ་སྐྲག་པས་ཟིན་པར་མི་འགྱུར་
ཏེ༑ ཞེས་སོགས་གསུངས། དེའི་དོན་བཤད་པ་ལ། ཟག་པ་མེད་པའི་ཡོན་ཏན་ཐམས་ཅད་

326
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
རྫོགས་པ་དང༌། ཞེས་དང༌། གཉེན་པོའི་ཆོས་ཡོངས་སུ་རྫོགས་པ་དང༌། ཞེས་གསུངས།
བརྒྱད་པ་སྨྲ་བའི་སྐྱེས་བུའི་ཡོན་ཏན་སྟོན་པ་ལ། དེ་ཅིའི་ཕྱིར་ཞེ་ན། དེ་ནི་འདི་ལྟར་རིགས་
ཀྱི་བུའ མ་རིགས་ཀྱི་བུ་མོ་དེ་དག་ལ་ངས་རྣམ་མཁྱེན་དང་ལྡན་པའི་གཏམ་བརྗོད་པའི་ཕྱིར་རོ།།
ཞེས་སོགས་གསུངས། དེའི་དོན་བཤད་པ་ལ། སྨྲ་བའི་སྐྱེས་བུ་ཉིད་དང༌། ཞེས་དང༌།
རྣམ་པ་ཐམས་ཅད་མཁྱེན་པ་ཉིད་ཀྱི་གཏམ་བརྗོད་པ་དང༌། ཞེས་གསུངས། དགུ་པ་མི་ཕྱེད་
པའི་ཡོན་ཏན་སྟོན་པ་ལ། ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་དེ་དག་ནི་མཉམ་པར་
བཞག་པར་འགྱུར་ཏེ། དེ་དག་ནི་བདུད་དམ་བདུད་ཀྱི་རིགས་ཀྱི་ལྷ་རྣམས་ཀྱིས་བླ་མེད་རྫོགས་
བྱང་ལས་ཕྱིར་ལྡོག་མི་ནུས་ན་སྡིག་ཏོ་ལ་མོས་པ་དང་སྡིག་ཏོའི་སྤྱོད་པ་ཅན་ཤེར་ཕྱིན་ཟབ་མོ་
འདི་སྤོང་པ་གཞན་གྱིས་ལྟ་ཅི་སྨོས། ཞེས་གསུངས། དེའི་དོན་བཤད་པ་ལ། མི་ཕྱེད་པ་
དང༌༑ ཞེས་དང༌། གྲོགས་མཛད་པ་དང༌། ཞེས་གསུངས། བཅུ་པ་དགེ་བའི་རྩ་བ་ཐུན་
མོང་མ་ཡིན་པ་སྐྱེད་པའི་ཡོན་ཏན་སྟོན་པ་ལ། ཤཱ་རིའི་བུ་བྱང་ཆུབ་སེམས་དཔའི་ཐེག་པ་པའི་
རིགས་ཀྱི་བུའམ་རིགས་ཀྱི་བུ་མོ་དེ་དག་ཤེར་ཕྱིན་ཟབ་མོ་འདི་ཐོས་ནས་དགའ་བ་དང༌། དང་
བ་དང༌། རབ་ཏུ་མགུ་བ་རྒྱ་ཆེན་པོ་སྐྱེ་བར་འགྱུར་རོ། །དེ་ཡང་བླ་མེད་རྫོགས་བྱང་ལས་
བརྩམས་པའི་དགེ་བའི་རྩ་བའི་ཆོས་ལ་སྐྱེ་བོ་མང་པོ་འགོད་པར་འགྱུར་རོ། །ཞེས་གསུངས།
དེའི་དོན་བཤད་པ་ལ། དགེ་བའི་རྩ་བ་ཐུན་མོང་མ་ཡིན་པ་སྐྱེད་པ་དང༌། ཞེས་དང༌
དགའ་བ་རྒྱ་ཆེན་པོ་སྐྱེད་པ་དང༌། ཞེས་གསུངས། བཅུ་གཅིག་པ་དམ་བཅས་པ་ཇི་ལྟ་བ་
བཞིན་དུ་སྒྲུབ་པའི་ཡོན་ཏན་སྟོན་པ་ལ། རིགས་ཀྱི་བུའམ་རིགས་ཀྱི་བུ་མོ་དེ་དག་གིས་ནི་ངའི་
མདུན་དུ་འདི་སྐད་དུ་བཅོམ་ལྡན་འདས་བདག་གི་བླ་མེད་རྫོགས་བྱང་ལས་བརྩམས་པའི་དགེ་
བའི་རྩ་བ་ལ་སྲོག་ཆགས་བརྒྱ་ཕྲག་མང་པོ་དང་སྲོག་ཆགས་སྟོང་ཕྲག་མང་པོ་དང༌། སྲོག་
ཆགས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་རབ་ཏུ་འགོད་པར་བགྱིའོ། །ཞེས་སོགས་
གསུངས༑ དེའི་དོན་བཤད་པ་ལ། དམ་བཅས་པའི་དོན་ཇི་ལྟ་བ་བཞིན་དུ་དུ་སྒྲུབ་པ་དང༌།
ཞེས་དང༌། དེའི་དམ་བཅས་པའི་ཚིག་ལ་རྗེས་སུ་ཡི་རང་བ་དང༌། ཞེས་གསུངས། བཅུ་

327
༢། 》སྐབས་བཞི་པའི་སྤྱི་དོན།
གཉིས་པ་འབྲས་བུ་ཆེན་པོ་ཡོངས་སུ་འཛིན་པའི་ཡོན་ཏན་སྟོན་པ་ལ། ཤཱ་རའི་བུ་དེས་ན་
རིགས་ཀྱི་བུའམ་རིགས་ཀྱི་བུ་མོ་གཟུགས་དང་སྒྲ་དང་དྲི་དང་རོ་དང་རེག་དང་ཆོས་ལ་མོས་པ་
རླབས་པོ་ཆེར་འགྱུར་རོ། །ཞེས་སོགས་གསུངས། དེའི་དོན་བཤད་པ་ལ། འབྲས་བུ་རྒྱ་
ཆེན་པོ་ཡོངས་སུ་འཛིན་པ་དང༌། ཞེས་དང༌། ཆོས་ལ་ཟབ་མོ་མངོན་པར་འདོད་པ་དང༌།
ཞེས་གསུངས། བཅུ་གསུམ་པ་སེམས་ཅན་གྱི་དོན་སྒྲུབ་པའི་ཡོན་ཏན་དེ་སྟོན་པ་ལ། དེ་ལྟར་
ཕྱིའ མ་ནང་གི་དངོས་པོ་ཐམས་ཅད་སེམས་ཅན་དེ་དག་ཉིད་ལ་ཡོངས་སུ་གཏོང་པར་འགྱུར་ཏེ།
དགེ་བའི་རྩ་བ་དེ་ཉིད་ཀྱི་སངས་རྒྱས་ཀྱི་ཞིང་གང་དག །ཅེས་སོགས་གསུངས། དེའི་དོན་
བཤད་པ་ལ། སེམས་ཅན་གྱི་དོན་སྒྲུབ་པ་དང༌། ཞེས་དང༌། སེམས་ཅན་གྱི་དོན་བྱེད་པ་
དང་༑ ཞེས་གསུངས། བཅུ་བཞི་པ་ཤེར་ཕྱིན་མ་རྙེད་པ་དང་མ་ཚང་བ་ཟློག་པ་ཚང་བ་རྙེད་
པའི་ཡོན་ཏན་སྟོན་པ་ལ། བཅོམ་ལྡན་འདས་གང་ཡང་བྱང་ཆེན་ཕར་ཕྱིན་དྲུག་པོ་འདི་དག་གི་
སླད་དུ། བརྩོན་པར་བགྱིད་པ་དེ་དག་ཀྱང་ཕར་ཕྱིན་དྲུག་པོ་འདི་དག་འཚོལ་བར་འགྱུར་བ་
དང་༑ ཞེས་པ་ནས། ཕར་ཕྱིན་དྲུག་ལ་འཇུག་པ་ལས་བརྩོན་འགྲུས་ཉམས་པར་མི་འགྱུར་རོ༑
ཞེས་གསུངས། དེའི་དོན་བཤད་པ་ལ། ངེས་པར་འཐོབ་པ་ཞེས་བྱ་བའི་ཡོན་ཏན་ཏེ། ཤེས་
རབ་ཀྱི་ཕ་རོལ་ཏུ་ཕྱིན་པ་ཚང་བར་རྙེད་པ་ཞེས་བྱ་བ་དེ་དག་ཕྱིན་ཅི་མ་ལོག་པའི་སྦྱོར་བ་ལ་
མངོན་པར་དགའ་བ་ལས་འབྱུང་ཞིང་འཐོབ་པས། ཞེས་གསུངས། གཞུང་དོན་ནི། ཐེག་
ཆེན་གྱི་སྦྱོར་བའི་ཡོན་ཏན་ཆོས་ཅན། ཁྱོད་ལ་དུ་མ་ཡོད་དེ། ཁྱོད་ལ་ཐེག་ཆེན་གྱི་སྦྱོར་བ་
བསྒོམས་སྟོབས་ཀྱིས་ཚེ་འདིར་བདུད་ཀྱི་མཐུ་བཅོམ་པ་ནས། སྐྱེ་བ་ཕྱི་མར་ཤེར་ཕྱིན་ལ་སྤྱོད་
པར་ངེས་པར་འབྱུང་བའི་བར་རྣམས་སུ་ཡོད་པའི་ཕྱིར། སྤྱི་དོན་ལ། མཚན་ཉིད། དབྱེ་བ།
ས་མཚམས་དང་གསུམ་ལས། དང་པོ་ལ། རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་
གྱི་སྦྱོར་བ་བསྒོམས་སྟོབས་ཀྱིས་ཐོབ་པའི་ཡོན་ཏན། ཐེག་ཆེན་གྱི་སྦྱོར་བའི་ཡོན་ཏན་གྱི་
མཚན་ཉིད། སྦྱོར་བའི་ཡོན་ཏན་ཡིན་ན་ཐེག་ཆེན་གྱི་སྦྱོར་བའི་ཡོན་ཏན་ཡིན་པས་མ་ཁྱབ་སྟེ།
ཉན་ཐོས་ཀྱི་སྦྱོར་བའི་ཡོན་ཏན་ཡོད་པའི་ཕྱིར། གཉིས་པ་ནི། དེ་ལ་དབྱེ་ན་བཅུ་བཞི་ཡོད་དེ

328
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
སྦྱོར་བ་སྒོམ་པའི་གནས་སྐབས་སུ་བདུད་ཀྱི་མཐུ་བཅོམ་པའི་ཕྱིར་དུ་སངས་རྒྱས་རྣམས་ཀྱིས་
བྱིན་གྱིས་བརླབས་པ་དང༌། སྦྱོར་བའི་ནུས་པ་སྐྱེད་པའི་དོན་དུ་དེ་བཞིན་གཤེགས་པས་
དགོངས་པ་དང༌། དེའི་ཁྱད་པར་སྐྱེད་པའི་དོན་དུ་སངས་རྒྱས་རྣམས་ཀྱི་ཡེ་ཤེས་ཀྱིས་
གཟིགས་པ་དང༌། དེ་བཞིན་གཤེགས་པ་དང་ཉེ་བར་འགྱུར་བ་དང༌། ཡུམ་བྲིས་ཏེ་བཅངས་
པའི་ཕན་ཡོན་ཆེན་པོ་དང༌། དེ་བཞིན་གཤེགས་པའི་བྱ་བ་བྱེད་པ་དང༌། སྒྲིབ་གཉིས་ཀྱི་
གཉེན་པོའི་ཆོས་ཡོངས་སུ་རྫོགས་པ་དང༌། དེ་བཞིན་གཤེགས་པ་རྣམས་ལས་རྣམ་མཁྱེན་གྱི་
གཏམ་བརྗོད་པ་རྙེད་པ་དང༌། དེ་བཞིན་གཤེགས་པ་དང་འགྲོགས་པ་སོགས་དང༌། འཇིག་
རྟེན་པའི་ཆོས་འཚོལ་བའི་དགའ་བ་སོགས་དང༌། སེམས་ཅན་གྱི་དོན་མཛད་པར་དམ་བཅས་
པ་ལ་དེ་བཞིན་གཤེགས་པས་རྗེས་སུ་ཡི་རང་བར་མཛད་པ་དང༌ཆོས་ཟབ་མོ་དང་རྒྱ་ཆེ་བ་
མངོན་པར་འདོད་ཅིང་ལྷག་པར་མོས་པ་དང༌། སེམས་ཅན་གྱི་དོན་བྱེད་པའི་ནུས་པ་ཁྱད་པར་
ཅན་ཚེ་འཕོས་ཀྱང་ཤེར་ཕྱིན་ཚང་བར་རྙེད་པ་རྣམས་སུ་ཡོད་པའི་ཕྱིར། གསུམ་པ་ནི། ཐེག་
ཆེན་གྱི་ཚོགས་ལམ་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་དུ་ཡོད་དོ། །ཁོ་ན་རེ།
རྣམ་མཁྱེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན།
བྱང་སེམས་ཀྱི་ཡོན་ཏན་དུ་ཐལ། འདོད་པའི་ཕྱིར་ན་མ་ཁྱབ། ཡང་དེ་ཆོས་ཅན། གནས་
སྐབས་ཀྱི་ཡོན་ཏན་དུ་ཐལ། ཐེག་ཆེན་གྱི་སྦྱོར་བའི་ཡོན་ཏན་ཡིན་པའི་ཕྱིར་ན་མ་ཁྱབ་སྟེ།
དེ་ཆོས་ཅན། བྱང་སེམས་ཀྱི་བྱེད་པ་ཡིན་པར་ཐལ། ཐེག་ཆེན་གྱི་སྒོམ་ལམ་གྱི་བྱེད་པ་ཡིན་
པའི་ཕྱིར། ཁྱབ་པ་འགྲིག །རྒྱུན་མཐའི་བར་ཆད་མེད་ལམ་ཆོས་ཅན། མཐར་ཐུག་གི་ཡུམ་
དུ་ཐལ། སངས་རྒྱས་འཕགས་པའི་ཡུམ་ཡིན་པའི་ཕྱིར། ཁྱབ་པ་འགྲིག །སངས་རྒྱས་
འཕགས་པ་ཆོས་ཅན། གནས་སྐབས་ཀྱི་སྐྱབས་ཡིན་པར་ཐལ། བྱང་སེམས་ཀྱི་སྐྱབས་ཡིན་
པའི་ཕྱིར། ཁྱབ་པ་ཁས། ཁོ་ན་རེ། མཚན་ཉིད་དེ་མི་འཐད་དེ། མཚན་ཉིད་དེ་རྒྱུད་ལྡན་
གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། དེས་ན་ཐེག་ཆེན་གྱི་སྦྱོར་བ་ཐོབ་མྱོང་བའི་གང་
ཟག་གི་རྒྱུད་ཀྱི་ཐེག་ཆེན་གྱི་སྦྱོར་བ་བསྒོམས་སྟོབས་ཀྱིས་ཐོབ་པའི་ཕན་ཡོན་དེ། ཐེག་ཆེན་གྱི་

329
སྐབས་བཞི་པའི་སྤྱི་དོན
སྦྱོར་བའི་ཡོན་ཏན་གྱི་མཚན་ཉིད་ཟེར་བ་མི་འཐད་དེ། མཚན་ཉིད་དེ་རྒྱུད་ལྡན་གྱི་ལམ་མ་
ཞུགས་ཀྱི་གང་ཟག་ཡོད་པའི་ཕྱིར་ཏེ། ཐེག་ཆེན་གྱི་སྦྱོར་བ་སྒོམ་པའི་དེ་ཡོད་པ་གང་ཞིག
ཐེག་ཆེན་གྱི་སྦྱོར་བ་ཡིན་ན། ཐེག་ཆེན་གྱི་སྦྱོར་བ་ཐོབ་མྱོང་བའི་གང་ཟག་གི་རྒྱུད་ཀྱི་ཐེག་ཆེན་
གྱི་སྦྱོར་ར་བ་ཡིན་དགོས་པའི་ཕྱིར། དང་པོ་དངོས། ཁོ་ན་རེ། རྣམ་རྫོགས་སྦྱོར་བ་སྐད་ཅིག་
དང་པོ་ལ་གནས་པའི་སེམས་དཔའི་རྒྱུད་ལ་ཐེག་ཆེན་གྱི་སྦྱོར་བའི་ཡོན་ཏན་མེད་པར་ཐལ།
ས་མཚམས་དེ་འཐད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་ཐེག་ཆེན་གྱི་སྦྱོར་བ་མི་རྟག་
པ་ཡོད་པ་གང་ཞིག །དེ་དེའི་ཡོན་ཏན་ཡིན་པའི་ཕྱིར། དེ་དེའི་ཁྱད་ཆོས་ཡིན་ཏེ། རྣམ་
འགྲེལ་ལས། དེའི་ཕྱིར་དངོས་པོ་མཐོང་བ་ཡི། ཞེས་གསུངས་པའི་ཕྱིར་ན་མ་ཁྱབ་སྟེ།
ཤེས་བྱ་ཆོས་ཅན། ཚོགས་ལམ་སྐད་ཅིག་དང་པོ་ལ་གནས་པའི་སེམས་པའི་རྒྱུད་ལ་ཐེག་ཆེན་
གྱི་སྦྱོར་པའི་ཕན་ཡོན་ཡོད་པར་ཐལ། དེའི་རྒྱུད་ལ་དེའི་ཡོན་ཏན་ཡོད་པའི་ཕྱིར། འདོད་ན།
དེའི་རྒྱུད་ལ་དེའི་འབྲས་བུ་ཡོད་པར་ཐལ་ལོ། །ཁོ་ན་རེ། ལམ་མ་ཞུགས་ཀྱི་གང་ཟག་གི་
རྒྱུད་ཀྱི་མངོན་མཐོའི་གོ་འཕང་དེ་སངས་རྒྱས་ཀྱི་ཡོན་ཏན་དུ་ཐལ། དེ་སངས་རྒྱས་ལ་བརྟེན་
ནས་ཐོབ་པའི་ཡོན་ཏན་ཡིན་པའི་ཕྱིར། ཁྱབ་སྟེ། ཐེག་ཆེན་གྱི་སྦྱོར་བ་ལ་བརྟེན་ནས་ཐོབ་
པའི་ཡོན་ཏན་ཡིན་ན། ཐེག་ཆེན་གྱི་སྦྱོར་བའི་ཡོན་ཏན་ཡིན་དགོས་པའི་ཕྱིར། རྟགས་ཁས།
འདོད་ན། དེ་ཆོས་ཅན། སངས་རྒྱས་འཕགས་པའི་རྒྱུད་ཀྱིས་བསྡུས་པར་ཐལ་འདོད་པའི་
ཕྱིར་ན་མི་མཚུངས་སོ།།
སྦྱོར་བའི་སྐྱོན་བཤད་པ།
༈ གཉིས་པ་དོར་བྱའི་སྐྱོན་འཆད་པ་ལ། མདོ་དང་བསྟན་བཅོས་གཉིས་ལས། དང་པོ་ནི།
གོང་དུ་ཤེར་ཕྱིན་སྒོམ་པ་ལ་ཡོན་ཏན་མང་དུ་འབྱུང་བར་གསུངས་པ་ལས་འཕྲོས་ནས། དེ་
ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་
ལྡན་འདས་རིགས་ཀྱི་བུའམ་རིགས་ཀྱི་བུ་མོ་བླ་མེད་རྫོགས་བྱང་ལ་ཡང་དག་པར་གནས་པ་

330
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
དང་༑ ཕར་ཕྱིན་དྲུག་ལ་ལེགས་པར་སྤྱོད་པར་འགྱུར་བ་དང༌། སེམས་ཅན་ཡོངས་སུ་སྨིན་
པར་བྱེད་པར་འགྱུར་བ་དང༌། སངས་རྒྱས་ཀྱི་ཞིང་ཡོངས་སུ་དག་པར་བྱེད་པར་འགྱུར་བ་དེ་
དག་གི་ཡོན་ཏན་ཡོངས་སུ་བརྗོད་པ་ནི་འདི་དག་ལགས་ན། བཅོམ་ལྡན་འདས་རིགས་ཀྱི་
བུའམ་རིགས་ཀྱི་བུ་མོ་དེ་དག་ལ་བར་དུ་གཅོད་པ་ཇི་ལྟ་བུ་ཞིག་འབྱུང་བར་འགྱུར་བ་ལགས།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་སྤོབས་པ་ཧ་ཅང་འཕྱི་སྟེ། ཞེས་སོགས་
གསུངས༑ གཉིས་པ་ལ་གསུམ་ལས། དང་པོ་ནི། ཡོན་ཏན་སྐྱོན་ནི་ཞེས་བཤད་ན། སྦྱོར་
བའི་ཡོན་ཏན་གྱི་འོག་ཏུ་སྦྱོར་བའི་སྐྱོན་བཤད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་
དེ༑ སྤང་བྱ་བདུད་ལས་གང་ཞིག་ཡོངས་སུ་སྤངས་པས་སྦྱོར་བ་རྣམས་བསྒོམ་པར་བྱ་བའི་
བར་ཆད་བྱེད་པའི་སྐྱོན་གང་དག་ཡིན་ཞེ་ན། དེ་བསྟན་པར་བྱ་བའི་ཕྱིར་དེ་ལྟར་གསུངས་པའི་
ཕྱིར༑ ཞེས་མཚམས་སྦྱོར་བ་ལ། དེའི་འོག་ཏུ་ཡང་གང་ཞིག་ཡོངས་སུ་སྤངས་པས་སྦྱོར་བ་
རྣམས་བསྒོམ་པར་བྱ་བ་སྦྱོར་བའི་བར་ཆད་བྱེད་པའི་སྐྱོན་གང་དག་ཅིག་ཡིན་ཞེ་ན། དེ་དག་
གི་བར་ཆད་དུ་འགྱུར་བའི་སྐྱོན། ཞེས་གསུངས། གཉིས་པ་ནི། མདོ་དེའི་དོན་བཤད་པའི་
སྒོ་ནས་སྦྱོར་བའི་སྐྱོན་དེ་ལ་ཞེ་དྲུག་ཏུ་ཕྱེ་ནས་བཤད་པ་ལ། སྐྱོན་ནི་བཅུ་ཚན་བཞིར་བཅས་པ༑
།དྲུག་ཏུ་ངེས་པར་རྟོགས་པར་བྱ། །ཞེས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་
ནས་བཤད་པ་ལ། ཚགས་ཆེན་པོས་ཐོབ་པ་དང༌། ཞེས་སོགས་གསུངས། འདི་ལ་ཡང༌
སྦྱོར་བ་མ་སྐྱེས་བ་སྐྱེད་པ་དང་སྐྱེས་བ་གནས་པ་ལ་འགལ་རྐྱེན་ཉེ་བར་གནས་པ་ཉེར་གསུམ་
དང༌། མཐུན་རྐྱེན་མ་ཚང་བ་ཉེར་གསུམ་ལས། དང་པོ་ལ། རང་ལ་བརྟེན་པ་དང༌།
གཞན་ལ་བརྟེན་པ་གཉིས་ལས། དང་པོ་ལ། དོན་ཡོངས་སུ་ཤེས་པ་ལ་བར་གཅོད་དང༌།
སྒོ་གསུམ་གྱི་བྱ་བ་ལ་དང༌། ཐེག་ཆེན་ལ་འཇུག་པའི་བར་གཅོད་དོ། །དང་པོ་ལ། ཡུམ་
དོན་ལ་རིང་མོ་ཞིག་ནས་ངེས་པ་སྐྱེ་བ་ཚེགས་ཆེན་པོས་ཐོབ་པ་དང༌། ཡུམ་ཤེས་པར་འདོད་
པའི་སྤོབས་པ་ཧ་ཅང་མྱུར་བ་གཉིས་ལས། དང་པོ་དེ་སྟོན་པ་ལ། རབ་འབྱོར་སྤོབས་པ་ཧ་
ཅང་འཕྱི་སྟེ་སྐྱེ་ན་རབ་འབྱོར་དེ་ནི་བྱང་སེམས་ཀྱིས་བདུད་ཀྱི་ལས་སུ་རིག་པར་བྱའོ། །ཞེས་

331
སྐབས་བཞི་པའི་སྤྱི་དོན
སོགས་གསུངས། དེའི་དོན་བཤད་པ་ལ། ཚེགས་ཆེན་པོས་འཐོབ་པ་དང༌། ཞེས་གསུངས།
གཉིས་པ་སྟོན་པ་ལ། རབ་འབྱོར་གཞན་ཡང་ཤིན་ཏུ་མྱུར་བས་སྤོབས་པ་སྐྱེ་བར་འགྱུར་ལ་
དེས་ཀྱང་ང་རྒྱལ་དུ་བྱེད་ན་བྱང་ཆེན་གྱིས་བདུད་ཀྱི་ལས་སུ་རིག་པར་བྱའོ། །ཞེས་སོགས་
གསུངས༑ དེའི་དོན་བཤད་པ་ལ། སྤོབས་པ་ཧ་ཅང་མྱུར་བ་དང༌། ཞེས་གསུངས།
གཉིས་པ་ལ། ལུས་ཀྱི་གནས་ངན་ལེན་དང༌། སེམས་ཀྱི་གནས་ངན་ལེན་དང༌། རིགས་པ་
མ་ཡིན་པས་བསྐྱེད་པའི་ཁ་ཏོན་བྱེད་པ་སོགས་དང་གསུམ་ཡོད་པ་རིམ་བཞིན་སྟོན་པ་ལ།
རབ་འབྱོར་ཡང་གླལ་ཞིང་ཤེར་ཕྱིན་འདི་འབྲི་བར་འགྱུར་ན་རབ་འབྱོར་འདི་ཡང་བྱང་ཆེན་གྱིས་
བདུད་ཀྱི་ལས་སུ་རིག་པར་བྱའོ། །ཞེས་སོགས་དང༌། རབ་འབྱོར་གཞན་ཡང་སེམས་
གཡེངས་ཤིང་འདྲི་བར་འགྱུར་ན། ཞེས་སོགས་དང༌། རབ་འབྱོར་གཞན་ཡང་གླལ་ཞིང་
སྟན་ལས་ལངས་ནས་འགྲོ་བར་འགྱུར་ན་རབ་འབྱོར་འདི་ཡང༌། ཞེས་སོགས་གསུངས།
དེའི་དོན་བཤད་པ་ལ། ལུས་ཀྱི་གནས་ངན་ལེན་པ་དང༌། སེམས་ཀྱི་གནས་ངན་ལེན་པ་དང༌།
རིགས་པ་མ་ཡིན་པས་བསྐྱེད་པའི་ཁ་ཏོན་བྱེད་པ་ལ་སོགས་པ་དང༌། ཞེས་གསུངས།
གསུམ་པ་ལ། ཐེག་ཆེན་ལས་ཉམས་པའི་རྒྱུ་དང༌། ཐེག་ཆེན་ལས་གཡེང་བའི་རྒྱུ་གཉིས་
ལས༑ དང་པོ་ལ། ཡུམ་ལས་ཕྱིར་ཕྱོགས་པའི་རྒྱུ་མཚན་འཛིན་པ། རྣམ་མཁྱེན་གྱི་རྒྱུ་ལས་
ཉམས་པ། གྱ་ནོམ་པའི་ཡུམ་གྱི་རོ་མྱང་བ་ལས་ཉམས་པ། ཐེག་མཆོག་ལས་ཉམས་པ།
ཆེད་དུ་བྱ་བ་ལས་ཉམས་པ། རྒྱུ་དང་འབྲས་བུ་འབྲེལ་པ་ལས་ཉམས་པ། གོང་ན་མེད་པའི་
གནས་ལས་ཉམས་པ་དང་བདུན་རིམ་བཞིན་སྟོན་པ་ལ། དེ་སྐད་ཅེས་བཀའ་སྩལ་པ་དང༌
ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས་གང་གི་གང་འདི་སྐད་དུ་བདག་གིས་འདིའི་རོ་མ་རྙེད་དོ་ཞེས་ཟེར་ཞིང༌། དེ་སྟན་ལས་
ལངས་ནས་འགྲོ་བར་འགྱུར་ན། རབ་འབྱོར་འདི་ཡང་བྱང་ཆེན་གྱིས་བདུད་ཀྱི་ལས་སུ་རིག་
པར་བྱའོ། །ཞེས་བཀའ་སྩལ་ན། བཅོམ་ལྡན་འདས་ཅིའི་སླད་དུ་འདིའི་རོ་མ་རྙེད་པར་གྱུར་
པ་ལགས། བཅོམ་ལྡན་འདས་ཀྱིས་བཀའ་སྩལ་པ། འདི་ལྟར་སྔོན་ཤེས་རབ་ཀྱི་ཕར་ཕྱིན་ལ་

332
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
མ་སྤྱད། བསམ་གཏན་གྱི་ཕར་ཕྱིན་ལ་མ་སྤྱད། བརྩོན་འགྲུས་ཀྱི་ཕར་ཕྱིན་ལ་མ་སྤྱད།
བཟོད་པའི་ཕར་ཕྱིན་ལ་མ་སྤྱད། ཚུལ་ཁྲིམས་ཀྱི་ཕར་ཕྱིན་ལ་མ་སྤྱད་ལ། རབ་འབྱོར་འདི་
ལྟར་སྔོན་ཡང་སྦྱིན་པ་ལ་མ་སྤྱད་དེ། རབ་འབྱོར་དེའི་ཕྱིར་ཕར་ཕྱིན་འདི་བསྟན་པའི་ཚེ་རོ་མི་
རྙེད་དེ་སྟན་ལས་ལངས་ནས་འགྲོ་བར་འགྱུར་རོ། །ཞེས་སོགས་དང༌། ཐམས་ཅད་མཁྱེན་པ་
ཉིད་ཀྱི་ཡེ་ཤེས་ཡོངས་སུ་སྒྲུབ་པའི་ཤེར་ཕྱིན་བོར་ཤིང་མདོ་སྡེ་གང་དག་ཐམས་ཅད་མཁྱེན་པ་
ཉིད་ཀྱི་ཡེ་ཤེས་ཡོངས་སུ་མི་སྒྲུབ་པ་དེ་དག་བཙལ་བར་བྱ་བར་སེམས་ཤིང་དེ་དག་ལ་ཀུན་ཆུད་
པར་བྱ་བར་སེམས་པར་འགྱུར་ཏེ། ཞེས་སོགས་དང༌། རབ་འབྱོར་འདི་ལྟ་སྟེ། དཔེར་ན།
ཁྱི་ཇོ་བོ་ལ་ཟན་ནར་མ་བོར་ནས་ལས་མི་ལ་ཟན་བཙལ་བར་སེམས་པ་དང་འདྲ་བ་དེ་བཞིན་དུ་
རབ་འབྱོར་མ་འོངས་པ་ན་ཐེག་པ་ཆེན་པོའི་རིགས་ཀྱི་བུ་དང༌། ཞེས་སོགས་དང༌། རབ་
འབྱོར་འདི་ལྟ་སྟེ། དཔེར་ན མི་ལ་ལ་ཞིག་གླང་པོ་ཆེ་དོན་དུ་གཉེར་བར་འགྱུར་ལ་དེས་
གླང་པོ་ཆེ་རྙེད་ནས་གླང་པོ་ཆེའི་རྗེས་བཙལ་པར་བྱ་བར་སེམས་པར་འགྱུར་ན། ཞེས་སོགས་
དང༌། རབ་འབྱོར་འདི་ལྟ་སྟེ། དཔེར་ན། མི་ལ་ལ་ཞིག་རྒྱ་མཚོ་ཆེན་པོ་བལྟ་བར་འདོད་
པར་གྱུར་ཏེ། རྒྱ་མཚོ་ཆེན་པོ་མཐོང་ནས་བ་ལང་གི་རྗེས་བཙལ་བར་སེམས་ཤིང༌། དེས་བ་
ལང་གི་རྗེས་མཐོང་ནས་ཀྱང་རྒྱ་མཚོ་ཆེན་པོ་ནི་ཚད་འདི་ཙམ་མོ་སྙམ་དུ་གྱུར་ན། ཞེས་སོགས་
དང་༑ རབ་འབྱོར་གཞན་ཡང་འདི་ལྟ་སྟེ། དཔེར་ན། ཕྱ་མཁན་ནམ་ཕྱ་མཁན་གྱི་སློབ་མས་
རྣམ་པར་རྒྱལ་བའི་ཁང་བཟང་ཞིག་བྱ་བར་འདོད་པར་གྱུར་ཏེ། དེས་ཉི་མ་དང་ཟླ་བའི་གཞལ་
མེད་ཁང་ལ་ཚད་གཟུང་བར་བྱ་བར་སེམས་པར་གྱུར་ན། ཞེས་སོགས་དང༌། རབ་འབྱོར་
གཞན་ཡང་འདི་ལྟ་སྟེ། དཔར་ན། སྐྱེས་བུ་ལ་ལ་ཞིག་གིས་ཁམས་ཀྱི་རྒྱལ་ཕྲན་མཐོང་ནས་
འདི་སྙམ་དུ་ཁ་དོག་དང་དབྱིབས་ཀྱིས་འཁོར་ལོས་སྦྱར་བའི་རྒྱལ་པོ་ཡང་ཁམས་ཀྱི་རྒྱལ་ཕྲན་
འདི་ཇི་འདྲ་བ་དེ་འདྲའོ་སྙམ་དུ་སེམས་པ་སྟེ། ཞེས་སོགས་གསུངས། དེའི་དོན་བཤད་པ་ལ།
ཕྱིར་ཕྱོགས་པའི་རྒྱུ་མཚན་འཛིན་པ་ཉིད་དང༌། རྒྱུ་ལ་མངོན་པར་ཞེན་པ་ཉམས་པ་དང༌།
གྱ་ནོམ་པའི་རོ་མྱང་བ་ཉམས་པ་དང༌། རྣམ་པ་ཐམས་ཅད་དུ་ཐེག་པའི་མཆོག་ཀུན་ཏུ་འཛིན་པ་

333
སྐབས་བཞི་པའི་སྤྱི་དོན།
ཉམས་པ་དང༌། རྟག་ཏུ་ཆེད་དུ་བྱ་བ་ཉམས་པ་ཞེས་བྱ་བ་བཅུ་ཚན་དང་པོའོ། །རྒྱུ་དང་འབྲས་
བུ་འབྲེལ་པ་ཉམས་པ་དང༌། གོང་ན་མེད་པ་ཉམས་པ་དང༌། ཞེས་གསུངས། གཉིས་པ་ལ་
ཡང༌། ཡུལ་རྣམ་པ་མང་པོ་ལ་རྣམ་པར་རྟོག་པའི་སྤོབས་པ་འབྱུང་བ་དང༌། ཡི་གེར་འབྲི་བ་
ལ་མངོན་པར་ཞེན་པ་དང༌། དངོས་པོ་མེད་པ་ལ་མངོན་པར་ཞེན་པ་དང༌། བྲིས་པའི་ཡི་གེ་
ཤེར་ཕྱིན་དུ་མངོན་པར་ཞེན་པ་དང༌། ཡི་གེ་མེད་པ་ལ་དེར་མངོན་པར་ཞེན་པ་དང༌། ཡུལ་
ལ་སོགས་པ་ཡིད་ལ་བྱེད་པ་དང༌། རྙེད་བཀུར་དང་ཚིགས་སུ་བཅད་པའི་རོ་མྱང་བ་དང༌།
ལམ་མ་ཡིན་པ་ལ་ཐབས་མཁས་པ་འཚོལ་བ་དང༌། བརྒྱད་ཡོད་པ་རིམ་བཞིན་སྟོན་པ་ལ།
རབ་འབྱོར་གཞན་ཡང་རིགས་ཀྱི་བུ་དང་རིགས་ཀྱི་བུ་མོ་དེ་དག་ཤེར་ཕྱིན་ཟབ་མོ་འདི་ཡི་གེར་
འབྲི་བའི་ཚེ་སྤོབས་པ་མང་པོ་འབྱུང་བར་འགྱུར་ཏེ། ཞེས་སོགས་དང༌། རབ་འབྱོར་གྱིས་
གསོལ་པ། བཅོམ་ལྡན་འདས་ཤེར་ཕྱིན་བྲི་བར་ནུས་ལགས་སམ། བཅོམ་ལྡན་འདས་ཀྱིས་
བཀའ་སྩལ་པ། རབ་འབྱོར་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། ཤེས་རབ་ཀྱི་ཕ་རོལ་ཏུ་
ཕྱིན་པའི་ངོ་བོ་ཉིད་ཡོད་པ་མ་ཡིན་པའི་ཕྱིར། ཞེས་སོགས་དང༌། རབ་འབྱོར་ཐེག་ཆེན་གྱི་
རིགས་ཀྱི་བུ་དང་རིགས་ཀྱི་བུ་མོས་ཤེར་ཕྱིན་འདི་དངོས་པོ་མེད་ཅེས་བྱ་བར་འདུ་ཤེས་ན་འདི་
ཡང་དེ་དག་གིས་བདུད་ཀྱི་ལས་སུ་རིག་པར་བྱའོ། །ཞེས་དང༌། རབ་འབྱོར་གྱིས་གསོལ་པ།
བཅོམ་ལྡན་འདས་ཐེག་ཆེན་གྱི་རིགས་ཀྱི་བུ་དང་རིགས་ཀྱི་བུ་མོ་ཤེར་ཕྱིན་ཟབ་མོ་འདི་ཡི་གེར་
འབྲི་ཞིང་བྲིས་ནས་ཤེར་ཕྱིན་ཟབ་མོ་འདི་བདག་གིས་བྲིས་སོ་ཞེས་མཆིས་ན་དེ་ནི་ཤེར་ཕྱིན་ཟབ་
མོ་འདི་བྲིས་པའི་ཡི་གེ་ལ་མངོན་པར་ཞེན་པ་ལགས། བཅོམ་ལྡན་འདས་དེ་དག་གིས་འདི་
ཡང་བདུད་ཀྱི་ལས་སུ་རིག་པར་བྱའོ། །ཞེས་དང༌། དེ་ཅིའི་ཕྱིར་ཞེ་ན། བཅོམ་ལྡ་འདས་
ཤེར་ཕྱིན་འདི་ནི་ཡི་གེ་མ་མཆིས་པའོ། །ཞེས་སོགས་དང༌། རབ་འབྱོར་གཞན་ཡང་རིགས་
ཀྱི་བུ་དང་རིགས་ཀྱི་བུ་མོ་གང་ཤེར་ཕྱིན་ཟབ་མོ་འདི་བྲིས་པའི་ཚེ་ཡུལ་ཡིད་ལ་བྱེད་ན་རབ་
འབྱོར་འདི་ཡང༌། ཞེས་སོགས་དང༌། རབ་འབྱོར་གཞན་ཡང་བྱང་ཆུབ་སེམས་དཔའི་ཐེག་
པ་པའི་རིགས་ཀྱི་བུ་དང་རིགས་ཀྱི་བུ་མོ་ཤེར་ཕྱིན་ཟབ་མོ་འདི་འབྲི་བ་དང་སྟོན་པ་དང་ཁ་ཏོན་དུ་

334
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བྱེད་པ་དང་ཚུལ་བཞིན་དུ་ཡིད་ལ་བྱེད་པའི་ཚེ་ཁེ་དང་བཀུར་སྟི་དང་ཚིགས་སུ་བཅད་པ་དང༌།
ཞེས་སོགས་དང༌། རབ་འབྱོར་གཞན་ཡང་བྱང་ཆེན་དེ་རྣམས་ཤེར་ཕྱིན་ཕྱིན་ཟབ་མོ་འདི་འདྲི་
བ་དང་ལུང་འབོགས་པ་དང་ཁ་ཏོན་ཏུ་བྱེད་པ་དང༌། ཚུལ་བཞིན་དུ་ཡིད་ལ་བྱེད་པའི་ཚེ་བདུད་
སྡིག་ཏོ་ཅན་དག་མདོ་སྡེ་ཟབ་མོ་ཉེ་བར་བསྙེན་པར་བྱེད་དེ། ཞེས་སོགས་གསུངས། དེའི་
ཡི་
དོན་བཤད་པ་ལ། ཡུལ་རྣམ་པ་མང་པོ་ལ་རྣམ་པར་རྟོག་པའི་སྤོབས་པ་འབྱུང་བ་དང༌།
གེར་འདྲི་བ་ལ་མངོན་པར་ཞེན་པ་དང༌། དངོས་པོ་མེད་པ་ལ་མངོན་པར་ཞེན་པ་དང༌། ཡི་
གེ་ལ་མངོན་པར་ཞེན་པ་དང༌། ཡི་གེ་མེད་པ་ལ་མངོན་པར་ཞེན་པ་དང༌། ཡུལ་ལ་སོགས་
པ་ཡིད་ལ་བྱེད་པ་དང༌། སྙེད་པ་དང་བཀུར་སྟི་དང་ཚིགས་སུ་བཅད་པའི་རོ་མྱང་བ་དང༌།
ལམ་མ་ཡིན་པས་ཐབས་ལ་མཁས་པ་འཚོལ་བ་ཞེས་བྱ་བ་ནི་བཅུ་ཚན་གཉིས་པའོ། །ཞེས་
གསུངས༑ གཉིས་པ་ལ། འགལ་རྐྱེན་གཞན་ལ་བརྟེན་པ་ལ། བདུད་ཀྱིས་འབྱེད་པའི་སྦྱོར་
བ་དང༌། བཅོས་མ་ཉེ་བར་སྒྲུབ་པ་དང་། ཡུལ་ཇི་ལྟ་བ་བཞིན་མ་ཡིན་པ་ལ་དགའ་བ་བསྐྱེད་
པ་དང་གསུམ་རིམ་བཞིན་དུ་སྟོན་པ་ལ། རབ་འབྱོར་གཞན་ཡང་བདུད་སྡིག་ཏོ་ཅན་དག་དགེ་
སློང་གི་ཆ་བྱད་དུ་བྱས་ཤིང་ཅི་ནས་ཀྱང་ཐབས་མཁས་པ་གང་དང་གང་གིས་ཤེར་ཕྱིན་ཟབ་མོ་
འདི་སུ་ཡང་འདྲི་བར་མི་འགྱུར་པ་དང་འཛིན་པར་མི་འགྱུར་བ་དང༌། ཀུན་ཆུབ་པར་མི་འགྱུར་
བ་དང༌། འཆང་བར་མི་འགྱུར་བ་དང༌། ཀློག་པར་མི་འགྱུར་བ་དང༌། ཁ་ཏོན་ཏུ་བྱེད་པར་
མི་འགྱུར་བ་དང༌། ཚུལ་བཞིན་དུ་ཡིད་ལ་བྱ་བར་མི་འགྱུར་བའི་ཐབས་དེ་དང་དེ་ལ་སྦྱོར་རོ།།
ཞེས་སོགས་དང༌། རབ་འབྱོར་གཞན་ཡང་ཤེར་ཕྱིན་ཟབ་མོ་འདི་འབྲི་བ་དང་སྒོམ་པའི་བར་གྱི་
ཚེ་བར་ཆད་དུ་འགྱུར་བའི་བདུད་ཀྱི་ལས་མང་དུ་འབྱུང་བར་འགྱུར་ཏེ། བདུད་ཀྱི་ལས་དེ་དག་
ཀྱང་བྱང་ཆེན་གྱིས་སྤང་བར་བྱའོ། །ཞེས་སོགས་དང༌། རབ་འབྱོར་གཞན་ཡང་བདུད་སྡིག་
ཏོ་ཅན་དག་སངས་རྒྱས་ཀྱི་ཆ་བྱད་དུ་ལུས་གསེར་གྱི་ཁ་དོག་དང༌། འོད་འདོམས་གང་བར་
བྱས་ཏེ། བྱང་ཆུབ་སེམས་དཔའི་དྲུང་དུ་འོང་སྟེ་མཐོང་ནས་འདོད་པ་སྐྱེད་པས། ཞེས་
སོགས་གསུངས། དེའི་དོན་བཤད་པ་ལ། བདུད་ཀྱིས་འབྱེད་པའི་སྦྱོར་བ་དང༌། བཅོས་མ་

335
སྐབས་བཞི་པའི་སྤྱི་དོན།
ཉེ་བར་སྒྲུབ་པ་དང༌། ཡུལ་ཇི་ལྟ་བ་བཞིན་མ་ཡིན་པར་དགའ་བ་བསྐྱེད་པ་ཞེས་བྱ་བ་གཞན་
གསུམ་སྟེ་ཞེས་གསུངས། གཞུང་འདི་རྣམས་མཇུག་ཏུ་ཡོད་ཀྱང་སྐབས་འདིར་ལེན་པའི་རྒྱུ་
མཚན་ཡོད་དེ། དོན་གྱི་འབྲེལ་དབང་བཙན་པར་བྱས་པ་ཡིན་པའི་ཕྱིར ཞེས་ལེགས་པར་
བཤད་པ་གསེར་གྱི་འཕྲེང་བ་ལས་གསུངས་སོ། །གཉིས་པ་མཐུན་རྐྱེན་མ་ཚང་བ་ཉེར་གསུམ་
ལས༑ རང་གཞན་གཉིས་ཀ་ལ་བརྟེན་པ་དང༌། རང་ཁོ་ན་ལ་བརྟེན་པ་དང་གཉིས་ལས།
དང་པོ་ལ། སྔ་མ་ཉན་པ་པོ་དང་འབྲེལ་པ་དང༌། སྔ་མ་འཆད་པ་པོ་དང་འབྲེལ་བ་གཉིས་
ལས༑ དང་པོ་ནི། ཉན་པ་པོ་སྔ་མ་དང༌། འཆད་པ་པོ་ཕྱི་མ་དང་མངོན་པར་འབྲེལ་པས་
ཆོས་སྤྱོད་ལས་ཉམས་བ་བཅུ་བཞིར་ཡོད་དེ། འདུན་པ་དང་སྙོམས་ལས་ཀྱིས་ཉམས་པ།
འདུན་པའི་ཡུལ་ཐ་དད་པ་ལས་ཉམས་པ། རྙེད་བཀུར་དང་འདོད་པ་ཆེ་བ་དང་ཆུང་བ་ཉིད་
ཀྱིས་ཚོགས་པ་དང་མི་ལྡན་པ་དང༌། སྦྱངས་པའི་ཡོན་དང་ལྡན་པ་དང་མི་ལྡན་པས་ཚོགས་པ་
དང་མི་ལྡན་པ་དང༌དགེ་བ་དང་དགེ་བ་མ་ཡིན་པའི་ཆོས་ཉིད་ཀྱིས་ཚོགས་པ་དང་ལྡན་མི་
ལྡན་དང༌། གཏོང་བ་དང་སེར་སྣ་བྱེད་པས་ཚོགས་པ་དང་ལྡན་མི་ལྡན་དང༌། གཏོང་བ་དང་
མི་ལེན་པས་ཚོགས་པ་དང་ལྡན་མི་ལྡན་དང༌། མགོ་སྨོས་པས་གོ་བ་དང་རྣམ་པར་སྤྲོས་པས་
གོ་བས་ཚོགས་པ་དང་ལྡན་མི་ལྡན་དང༌། མདོ་ལ་སོགས་པའི་ཆོས་ཤེས་པས་ཚོགས་པ་ས་དང་
ལྡན་མི་ལྡན་དང༌། ཕར་ཕྱིན་དྲུག་དང་ལྡན་པ་དང་མི་ལྡན་པས་ཚོགས་པ་དང་ལྡན་མི་ལྡན་
དང་༑ ཐབས་མཁས་པ་དང་མི་མཁས་པས་ཚོགས་བ་དང་ལྡན་མི་ལྡན་དང༌། གཟུངས་ཐོབ་
པ་དང་མ་ཐོབ་པས་ཚོགས་པ་དང་མི་ལྡན་པ་དང༌། ཡི་གེ་འདྲི་བར་འདོད་པ་དང་མི་འདོད་
པས་ཚོགས་པ་དང་མི་ལྡན་པ་དང༌། འདོད་པ་ལ་འདུན་པ་ལ་སོགས་པ་དང་མ་བྲལ་བས་
ཚོགས་པ་དང་མི་ལྡན་པ་རྣམས་སུ་ཡོད་པའི་ཕྱིར། དེ་རྣམས་རིམ་བཞིན་སྟོན་པ་ལ། རབ་
འབྱོར་གང་ཆོས་ཉན་པ་ནི་ཤེར་ཕྱིན་འདི་འདྲི་བ་དང༌། ལུང་འབོགས་པ་དང༌། ཁ་ཏོན་ཏུ་བྱ་
བར་འདུན་པར་འགྱུར་ལ། ཆོས་སྨྲ་བ་ནི་ཕྱི་བཤོལ་བྱེད་པར་འགྱུར་ན་རབ་འབྱོར་འདི་ཡང་
བྱང་ཆེན་གྱིས་བདུད་ཀྱི་ལས་སུ་རིག་པར་བྱའོ། །ཞེས་དང༌། རབ་འབྱོར་གཞན་ཡང་ཆོས་

336
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
སྨྲ་བ་ནི་ཤེར་ཕྱིན་ཟབ་མོ་འདི་འདྲི་བ་དང༌། ཞེས་སོགས་དང༌། རབ་འབྱོར་གཞན་ཡང་ཆོས་
སྨྲ་བ་ནི་རྙེད་པ་དང༌། བཀུར་སྟི་དང༌། ཚིགས་སུ་བཅད་པ་དང༌། བླ་མ་ལྷུར་ལེན་པ་དང༌།
ཞེས་སོགས་དང༌། རབ་འབྱོར་གཞན་ཡང་ཆོས་སྨྲ་བ་ནི་དགོན་བ་པ་བསོད་སྙོམས་པ་ཕྱག་
དར་ཁྲོད་པ། ཞེས་སོགས་དང༌། རབ་འབྱོར་གཞན་ཡང་ཉན་པ་ནི་དད་ཅིང་དགེ་བའི་ཆོས་
ཤེར་ཕྱིན་ཟབ་མོ་འདི་འདྲི་བར་འདོད། ཅེས་སོགས་དང༌། རབ་འབྱོར་གཞན་ཡང་ཆོས་སྨྲ་
བ་ནི་བདོག་པ་ཐམས་ཅད་ཡོངས་སུ་གཏོང་བར་འགྱུར་ཞིང་སེམས་ལ་ཆགས་པ་མེད་པ།
ཞེས་སོགས་དང༌། རབ་འབྱོར་གཞན་ཡང་ཆོས་ཉན་པ་ནི་ཆོས་སྨྲ་བ་ལ་ཆོས་གོས་དང་ཟས་
དང་མལ་ཆ་དང་ནད་ཀྱི་རྐྱེན་རྩི་དང་ཡོ་བྱད་ཡོངས་སུ་གཏོང་བར་འདོད་པར་འགྱུར་ལ་ཆོས་སྨྲ་
བ་ནི་ལེན་པར་འདོད་པར་མི་འགྱུར་ན། ཞེས་སོགས་དང༌། རབ་འབྱོར་གཞན་ཡང་ཆོས་སྨྲ་
བ་ནི་མགོ་སྨོས་པས་གོ་ལ། ཆོས་ཉན་པ་ནི་རྣམ་པར་སྤྲོས་པས་གོ་ཞིང་ཚིག་ལྷུར་ལེན་པར་
འགྱུར་ན། རབ་འབྱོར་འདི་ཡང་ཤེར་ཕྱིན་འདི་འདྲི་བ་དང༌། ཞེས་སོགས་དང༌། རབ་
འབྱོར་གཞན་ཡང་ཆོས་སྨྲ་བ་ནི་མདོ་དང་དབྱངས་ཀྱིས་བསྙད་པ་དང༌། ཞེས་སོགས་དང༌།
རབ་འབྱོར་གཞན་ཡང་ཆོས་སྨྲ་བ་ནི་ཕར་ཕྱིན་དྲུག་དང་ལྡན་པར་འགྱུར་ལ། ཞེས་སོགས་
དང་༑ རབ་འབྱོར་གཞན་ཡང་ཆོས་སྨྲ་བ་ནི་ཕར་ཕྱིན་དྲུག་ལ་ཐབས་མཁས་པར་འགྱུའགྱུར་ལ་
ཆོས་ཉན་པ་ནི་ཕར་ཕྱིན་དྲུག་ལ་ཐབས་མི་མཁས་པར་གྱུར་ན། ཞེས་སོགས་དང༌། རབ་
འབྱོར་གཞན་ཡང་ཆོས་སྨྲ་བ་ནི་གཟུངས་ཐོབ་པར་འགྱུར་ལ། ཞེས་སོགས་དང༌། རབ་
འབྱོར་གཞན་ཡང་ཆོས་སྨྲ་བ་ནི་འདྲི་བར་འདོད་ཀླག་པར་འདོད་ཁ་ཏོན་ཏུ་བྱ་བར་འདོད་ཚུལ་
བཞིན་དུ་ཡིད་ལ་བྱ་བའི་བར་དུ་འདོད་པར་འགྱུར་ལ། ཞེས་སོགས་དང༌། རབ་འབྱོར་
གཞན་ཡང་ཆོས་སྨྲ་བ་ནི་འདོད་པའི་སྲེད་པ་དང༌། གནོད་སེམས་དང༌། སྙོམས་བ་དང༌
གཉིད་དང༌། རྒོད་པ་དང༌། འགྱོད་པ་དང༌། ཐེ་ཚོམ་དང་བྲལ་བར་གྱུར་ལ། ཞེས་སོགས་
གསུངས༑ དེའི་དོན་བཤད་པ་ལ། གྲངས་བཞིན་དུ་ཉན་པ་བོ་དང་འཆད་པ་པོ་དག་སྡམ་དང་
ཕྱི་མ་གང་ཡང་རུང་པ་དང་མངོན་པར་འབྲེལ་བས། འདུན་པ་དང༌སྙོམས་ལས་ཀྱིས་

337
སྐབས་བཞི་པའི་སྤྱི་དོན
ཉམས་པ་དང༌། འདུན་པའི་ཡུལ་ཐ་དད་པས་ཉམས་པ་དང༌། འདོད་ཆེན་ཆུང་བ་དང་འདོད་
ཆེན་ཆུང་བ་མ་ཡིན་པ་ཉིད་ཀྱིས་ཉམས་པ་དང༌། སྦྱངས་པའི་ཡོན་ཏན་དང་ལྡན་པ་དང་མི་ལྡན་
པ་དག་དང༌། དགེ་བ་དང་དགེ་བ་མ་ཡིན་པའི་ཆོས་ཉིད་དང༌། གཏོང་བ་དང་སེར་སྣ་བྱེད་པ་
དང་༑ སྦྱིན་པ་དང་མི་ལེན་པ་དང་། མགོ་སྨོས་པས་གོ་བ་དང་རྣམ་པར་སྤྲོས་པས་གོ་བ་ཉིད་
དང་༑ མདོ་ལ་སོགས་པའི་ཆོས་མངོན་པར་ཤེས་པ་དང་མངོན་པར་མི་ཤེས་པ་ཉིད་དང༌།
ཕ་རོལ་ཏུ་ཕྱིན་པ་དྲུག་དང་ལྡན་པ་དང་མི་ལྡན་པ་ཞེས་བྱ་བ་ནི་བཅུ་ཚན་གསུམ་པའོ། །དེ་ཁོ་
ན་བཞིན་དུ་ཐབས་དང་ཐབས་མ་ཡིན་པ་ལ་མཁས་པ་དང༌། གཟུངས་ཐོབ་པ་དང་མ་ཐོབ་པ་
དང་༑ ཡི་གེར་འབྲི་འདོད་པ་དང་ཡི་གེར་འདྲི་མི་འདོད་པ་དག་དང༌། འདོད་པའི་འདུན་པ་
དང་བྲལ་བ་དང་མ་བྲལ་བ་ཉིད་ཅེས་བྱ་བ་བཞི་དང༌། ཞེས་གསུངས། གཉིས་པ་ལ་སྔ་མ་
འཆད་པ་པོ་དང་འབྲེལ་པ་ལ། འཆད་པ་པོ་སྔ་མ་དང༌ཉན་པ་པོ་ཕྱི་མ་དང་འབྲེལ་བས་
སྐྱོན་དུ་འགྱུར་བ་བདུན་ཡོད་དེ། གཅིག་པུ་ཉིད་དང་འཁོར་ལ་དགའ་བ་ཉིད་ཀྱིས་ཚོགས་པ་
དང་མི་ལྡན་པ་ཉིད་དང༌། རྗེས་སུ་འབྲེལ་བར་འདོད་པ་ཉིད་དང་སྐབས་མི་འབྱེད་པས་ཚོགས་
པ་དང་མི་ལྡན་པ་དང༌། ཟང་ཟིང་ཅུང་ཟད་ཙམ་འདོད་པ་དང་དེ་སྦྱིན་པར་མི་འདོད་པ་གཉིས་
ཀྱིས་ཚོགས་པ་དང་མི་ལྡན་པ་དང༌། སྲོག་གི་བར་ཆད་དུ་འགྱུར་བར་འགྲོ་བར་འདོད་པ་དང་
མི་འདོད་པས་ཚོགས་པ་དང་མི་ལྡན་པ་དང༌། མུ་གེ་བྱུང་བ་དང་ལོ་ལེགས་ཀྱི་ཕྱོགས་སུ་འགྲོ་
བར་འདོད་པ་དང་མི་འདོད་པས་ཚོགས་པ་དང་མི་ལྡན་པ་དང༌། རྐུན་པོ་ལ་སོགས་པའི་རྒྱུ་
མཚན་གྱིས་འགྲོ་བར་འདོད་པ་དང་མི་འདོད་པས་ཚོགས་པ་དང་མི་ལྡན་པ་དང༌། ཁྱིམ་ལ་ལྟ་
བས་ཚོགས་པ་དང་མི་ལྡན་པ་རྣམས་སུ་ཡོད་པའི་ཕྱིར། དེ་རྣམས་རིམ་བཞིན་སྟོན་པ་ལ།
རབ་འབྱོར་གཞན་ཡང་ཆོས་སྨྲ་བ་ནི་གཅིག་པུ་སྟེ་ཟླ་མེད་ཅིང་བདག་གིས་བྱེད་པར་འགྱུར་བ་
ཡིན་ལ། ཆོས་ཉན་པ་ནི་འཁོར་གྱི་ནང་ན་གནས་པར་འགྱུར་ན། ཞེས་སོགས་དང༌། རབ་
འབྱོར་གཞན་ཡང་ཆོས་སྨྲ་བ་ནི་འདི་ལྟར་སུ་ངའི་རྗེས་སུ་འབྲང་བར་འགྱུར་བ་དེ་ལ་ཤེར་ཕྱིན་
ཟབ་མོ་འདི་འདྲི་བ་དང༌། ཀློག་པ་དང༌། ཁ་ཏོན་ཏུ་བྱེད་པ་དང༌། ཚུལ་བཞིན་དུ་ཡིད་ལ་

338
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བྱེད་པ་དང་སྒོམ་པ་སྦྱིན་ནོ་ཞེས་ཟེར་ཞིང་ཆོས་ཉན་པ་ནི་རྗེས་སུ་འབྲང་བར་མི་འགྱུར་ན།
ཞེས་སོགས་དང༌། རབ་འབྱོར་གཞན་ཡང་ཆོས་སྨྲ་བ་ནི་ཟང་ཟིང་ཅུང་ཟད་ཙམ་གྱི་ཕྱིར་ཤེར་
ཕྱིན་ཟབ་མོ་འདི་འདྲི་བ་དང་ལུང་འབོགས་པ་དང་སྒོམ་པའི་བར་དུ་སྦྱིན་པར་འགྱུར་ལ། ཆོས་
ཉན་པ་ནི་ཟང་ཟིང་ཅུང་ཟད་ཙམ་གྱི་ཕྱིར་གྲོང་དུ་འགྲོར་འདོད་པར་མི་འགྱུར་ན། ཞེས་སོགས་
དང་༑ རབ་འབྱོར་གཞན་ཡང་ཆོས་སྨྲ་བ་ནི་གང་ན་སྲོག་གི་བར་ཆད་དུ་འགྱུར་བའི་ཕྱོགས་
དེར་འགྲོར་འདོད་པར་འགྱུར་ལ། ཆོས་ཉན་པ་ནི་དེར་འགྲོ་མི་འདོད་པར་འགྱུར་ན། ཞེས་
སོགས་དང༌། རབ་འབྱོར་གཞན་ཡང་ཆོས་སྨྲ་བ་ནི་གང་ན་མུ་གེ་དང་ཆུ་མེད་པའི་ཕྱོགས་དེར་
འགྲོ་བར་འདོད་པར་འགྱུར་ལ། ཞེས་སོགས་དང༌། རབ་འབྱོར་གཞན་ཡང་དགེ་སློང་ཆོས་
སྨྲ་བ་ནི་གང་ན་རྐུན་པོས་འཇིགས་པ་དང༌། ཞེས་སོགས་དང༌། རབ་འབྱོར་གཞན་ཡང་དགེ་
སློང་ཆོས་སྨྲ་བ་ནི་གང་ན་བསོད་སྙོམས་གཏོང་བའི་ཁྱིམ་གཙོ་བོར་བྱེད་པར་འགྱུར་ཏེ། ཞེས་
སོགས་གསུངས། དེའི་དོན་བཤད་པ་ལ། འཆད་པ་པོ་དང་ཉན་བ་པོ་དག་སྔ་མ་དང་ཕྱི་མ་
གང་ཡང་རུང་བ་འབྲེལ་བས་གྲངས་བཞིན་དུ་གཅིག་པུ་དང༌། འཁོར་ལ་མངོན་པར་དགའ་བ་
ཉིད་དང༌། གོ་སྐབས་མ་འབྱེད་པ་ཉིད་དང༌། རྗེས་སུ་འབྲེལ་བར་འདོད་པ་ཉིད་དང༌། ཟད་
ཟིང་ཅུང་ཟད་ཙམ་འདོད་པ་ཉིད་དང༌། དེ་སྲིན་པར་མི་འདོད་པ་ཉིད་དང༌། སྲོག་གི་བར་ཆད་
དུ་འགྱུར་བ་དང་མི་འགྱུར་བའི་ཕྱོགས་སུ་འགྲོ་བ་དང་མི་འགྲོ་བ་ཞེས་བྱ་བ་བཞི་སྟེ་བཅུ་ཚན་
བཞི་པའོ། །དེ་བཞིན་དུ་མུ་གེ་བྱུང་པའི་ཕྱོགས་སུ་འགྲོ་བ་དང་མི་འགྲོ་བ་དང༌། ཆོམ་རྐུན་པ་
ལ་སོགས་པས་དཀྲུགས་པའི་ཕྱོགས་སུ་འགྲོ་བ་དང་མི་འགྲོ་བ་དང༌། ཁྱིམ་ལྟ་བས་ཡིད་མི་
བདེ་བ་ཞེས་བྱ་བ་གསུམ་དང༌། ཞེས་གསུངས། འདིར་བཅུ་བཞི་དང་བདུན་ལ་རིམ་པ་ལྟར་
སྔ་མ་ཉན་པ་པོ་དང༌། ཕྱི་མ་འཆད་པ་པོ་དང་འབྲེལ་བར་བསྟན་པའི་རྒྱུ་མཚན་ཡོད་དེ། སྐྱོན་
དེ་གཉིས་ཀ་ཡང་འཆད་པ་པོ་དང་ཉན་པ་པོ་གཉིས་ཀ་ལ་འབྱུང་བས་གོ་རིམ་མ་ངེས་པར་
བསྟན་པའི་ཆེད་ཡིན་པའི་ཕྱིར། གཉིས་པ་རང་ཁོ་ན་ལ་བརྟེན་པ་ལ། ངན་འགྲོར་འགྲོ་བ་
ལས་ཕྱིར་ཕྱོགས་པ་དང༌། བདེར་འགྲོར་འགྲོ་བ་ལ་ཕྱོགས་པ་གཉིས་རིམ་བཞིན་སྟོན་པ་ལ།

339
སྐབས་བཞི་པའི་སྤྱི་དོན།
རབ་འབྱོར་གཞན་ཡང་ཤེར་ཕྱིན་ཟབ་མོ་འདི་འདྲི་བ་དང་སྒོམ་པའི་བར་གྱི་ཚེ་ལ་ལ་ཞིག་དེར་
འོང་སྟེ། སེམས་ཅན་དམྱལ་བ་རྣམས་ཀྱི་མི་བསྔགས་པ་བརྗོད་པར་འགྱུར། ཞེས་སོགས་
དང༌། རབ་འབྱོར་གཞན་ཡང་ཤེར་ཕྱིན་ཟབ་མོ་འདི་འདྲི་བ་དང་ཚུལ་བཞིན་དུ་ཡིད་ལ་བྱེད་
པའི་བར་གྱི་ཚེ་ལ་ལ་ཞིག་དེར་འོང་ནས་རྒྱལ་ཆེན་བཞིའི་རིགས་ཀྱི་ལྷ་རྣམས་ཀྱི་ལེགས་པ་
བརྗོད༑ ཅེས་སོགས་གསུངས། དེའི་དོན་བཤད་པ་ལ། ངན་སོང་གི་འགྲོ་བ་ལས་ཕྱིར་
ཕྱོགས་པ་དང༌། བདེར་འགྲོར་འགྲོ་བ་ལ་ཡིད་བདེ་བ་སྟེ་གཉིས་དང༌། ཞེས་གསུངས།
འདི་གོང་དུ་ཡོད་ཀྱང་འདིར་བཤད་པའི་རྒྱུ་མཚན་ཡོད་དེ། སྔ་མ་རྣམས་རིགས་མཐུན་པས་
ཕྱོགས་གཅིག་ཏུ་བཤད་པར་བྱ་བའི་ཆེད་ཡིན་པའི་ཕྱིར། སྐྱོན་དེ་དག་སེལ་བྱེད་ཀྱི་གཉེན་པོ་དེ་
སྟོན་པ་ལ། མདོ་ལས། རབ་འབྱོར་གཞན་ཡང་ཤེར་ཕྱིན་འདི་ལ་བར་ཆད་མང་དུ་འབྱུང་སྟེ་
རིགས་ཀྱི་བུའ མ་རིགས་ཀྱི་བུ་མོ་ཤེར་ཕྱིན་ཟབ་མོ་འདི་འཆང་བ་དང༌། ཞེས་པ་ནས། རྟག་
ཏུ་རྒྱུན་མི་འཆད་པར་བསྲུང་བ་དང་བསྐྱབ་པ་དང་སྦ་བ་མཛད་པར་འགྱུར་རོ། །ཞེས་གསུངས།
དོན་ནི། ནོར་བུ་རིན་པོ་ཆེ་ལ་དགྲ་མང་བའི་དཔེས་སྦྱོར་བ་པོ་ལ་བར་ཆད་མང་ཡང་ཕྱོགས་
བཅུའི་སངས་རྒྱས་བྱང་སེམས་ཀྱིས་རྟག་ཏུ་དགོངས་པར་མཛད་ནས་བསྲུང་བ་སོགས་བྱེད་པས་
སྦྱོར་བ་ལས་མི་ཉམས་པར་འགྱུར་ཏེ། དཔེར་ན། བུ་མང་པོ་ཡོད་པའི་མ་ན་བར་གྱུར་པ་ན་
དེ་ཐམས་ཅད་ཀྱིས་དེ་ལ་རིམ་གྲོ་སྒྲུབ་པ་ལྟར་ཡིན་པའི་ཕྱིར། གཞུང་འགྲེལ་འདི་དག་ནི་
ལེགས་པར་བཤད་པ་གསེར་གྱི་ཕྲེང་བ་སྒྲ་སོར་བཞག་པའོ། །གཞུང་དོན་ལ་གསེར་ཕྲེང་གི་
ལུགས་དང༌། སྙིང་པོའི་རྒྱན་གྱི་ལུགས་གཉིས་ལས། དང་པོ་ནི། ཤེས་བྱ་ཆོས་ཅན།
ཐེག་ཆེན་གྱི་སྦྱོར་བ་སྒོམ་པའི་སྐྱོན་ནམ་བར་ཆད་དེ་ལ་ཞེ་དྲུག་ཡོད་དེ། དེ་ལ་སྦྱོར་བ་མ་སྐྱེས་
པ་སྐྱེད་པའམ། སྐྱེས་པ་གནས་པའམ། རྫོགས་པ་ལ་འགལ་རྐྱེན་ཉེ་བར་གནས་པ་ཉེར་
གསུམ༑ མཐུན་རྐྱེན་མ་ཚང་པ་ཉེར་གསུམ་སྟེ་ཞེ་དྲུག་ཏུ་ཡོད་པའི་ཕྱིར། གཉིས་པ་ནི།
ཤེས་བྱ་ཆོས་ཅན། ཐེག་ཆེན་གྱི་སྦྱོར་བ་སྒོམ་པའི་སྐྱོན་ལ་ཞེ་དྲུག་ཡོད་དེ། དེ་ལ་སྦྱོར་བའི་
འགལ་རྐྱེན་རང་ལ་བརྟེན་པ་ཉི་ཤུ། རང་གཞན་གང་རུང་ལ་བརྟེན་པ་མཐུན་རྐྱེན་མ་ཚང་པ་

340
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ཉེར་གསུམ། སྦྱོར་བའི་འགལ་རྐྱེན་གཞན་ལ་བརྟེན་པ་གསུམ་རྣམས་སུ་ཡོད་པའི་ཕྱིར།
དང་པོ་གྲུབ་སྟེ། དེ་ལ་སྤོབས་པའི་དབང་དུ་བྱས་པ་གཉིས། གནས་ངན་ལེན་གྱི་དབང་དུ་
བྱས་པ་གསུམ། ཐེག་ཆེན་ལས་ཉམས་བྱེད་ཀྱི་རྒྱུའི་དབང་དུ་བྱས་པ་བདུན། ཐེག་ཆེན་ལ་
གཡེང་བའི་རྒྱུའི་དབང་དུ་བྱས་པ་བརྒྱད་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། སློབ་
དཔོན་ལ་བརྟེན་པ་བཅུ་བཞི། རང་ཉིད་ལ་བརྟེན་པ་གཉིས། གཉིས་ཀ་ལ་བརྟེན་པ་བདུན་
ཡོད་པའི་ཕྱིར། གསུམ་པ་གྲུབ་སྟེ། བདུད་ཀྱིས་འབྱེད་པའི་སྦྱོར་བ། བཅོས་མ་ཉེ་པར་སྒྲུབ་
པ༑ ཡུལ་ཇི་ལྟ་བ་མ་ཡིན་པ་སོགས་ལ་དགའ་བ་བསྐྱེད་པ་དང་གསུམ་དུ་ཡོད་པའི་ཕྱིར།
སྤྱི་དོན་ལ། མཚན་ཉིད། དབྱེ་བ། ས་མཚམས་གསུམ་ལས། དང་པོ་ནི། སྦྱོར་བ་སྐྱེ་བ་
དང་གནས་པ་དང་རྫོགས་པ་གང་རུང་ལ་བར་དུ་གཅོད་བྱེད་ཀྱི་བདུང་ལས། སྦྱོར་བའི་སྐྱོན་གྱི་
མཚན་ཉིད། ཁ་ཅིག །སྦྱོར་བ་སྐྱེ་བ་དང་གནས་པ་ལ་བར་དུ་གཅོད་བྱེད་ཀྱི་བདུད་ལས་དེ
དེའི་མཚན་ཉིད་ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་སྦྱོར་བའི་སྐྱོན་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། སྦྱོར་བ་སྐྱེ་བ་ལ་བར་
དུ་གཅོད་བྱེད་དུ་ཐལ། འདོད་པའི་ཕྱིར། འདོད་ན། དེའི་རྒྱད་ལ་སྦྱོར་བ་སྐྱེ་བ་ལ་བར་དུ་
གཅོད་བྱེད་ཡོད་པར་ཐལ་ལོ། །འདོད་ན། དེའི་རྒྱུད་ལ་སྦྱོར་བ་སྐྱེས་མ་ཟིན་པར་ཐལ།
འདོད་པའི་ཕྱིར། གཉིས་པ་ནི། དེ་ལ་དབྱེ་ན་ཞེ་དྲུག་ཡོད་དེ། དེ་ལ་སྦྱོར་བའི་འགལ་རྐྱེན་
ཉེ་བར་གནས་པ་ཉེར་གསུམ། མཐུན་རྐྱེན་མ་ཚང་བ་ཉེར་གསུམ་དུ་ཡོད་པའི་ཕྱིར། དང་པོ་
ལ་ཡང་འགལ་རྐྱེན་རང་ལ་བརྟེན་པ་ཉི་ཤུ། གཞན་ལ་བརྟེན་པ་གསུམ་དུ་ཡོད་ལ། དང་པོ་
ལ་ཡང༌། དོན་ཡོངས་སུ་ཤེས་པ་ལ་བར་དུ་གཅོད་པའི་དབང་དུ་བྱས་ནས། སྦྱོར་བ་སྒོམ་
པའི་དུས་སུ་ཚེགས་ཆེན་པོས་ཡུན་རིང་མོ་ནས་ཡུམ་ཤེས་པ་འཐོབ་པའི་སྤོབས་པ་འཕྱི་བ་དང༌།
སྔོན་དང་ཕྱི་མཐའ་མ་བརྟགས་པར་ཡུམ་ཤེས་པའི་སྤོབས་པ་མྱུར་དུ་སྐྱེ་ཞིང་དེས་རློམ་པ་གཉིས་
བཞག །སྒོ་གསུམ་གྱི་བྱ་བ་ལ་བར་དུ་གཅོད་པའི་དབང་དུ་བྱས་ནས། ལུས་ཀྱི་གནས་ངན་
ལེན་གླལ་བ་དང་ཧ་ཧ་ཞེས་རྒོད་པ་སོགས་ཀྱིས་འདྲི་པ་དང༌། ངག་གི་གནས་ངན་ལེན་གཉེན་

341
སྐབས་བཞི་པའི་སྤྱི་དོན།
བཤེས་སོགས་ལ་སེམས་རྣམ་པར་གཡེང་བ་སོགས་དང༌། རིགས་པ་མ་ཡིན་པས་གླལ་བ་
སོགས་དང༌། གཉེན་བཤེས་ལ་སེམས་གཡེང་བ་སོགས་ཀྱིས་འཆད་པ་དང་གསུམ་དུ་བཞག།
ཐེག་ཆེན་ལ་འཇུག་པའི་བར་ཆད་ཀྱི་དབང་དུ་བྱས་ན། བྱང་སེམས་ཀྱི་སྐྱོན་མེད་པར་མ་ཞུགས་
པ་ལུང་མི་སྟོན་པས་ལུང་མ་བསྟན་པ་ན་བདག་ལུང་མ་བསྟན་ཏོ། །གང་དུ་སྐྱེ་བའི་གྲོང་ལ་
སོགས་པ་མ་བརྗོད་དོ་སྙམ་དུ་ཡུམ་ལས་ཕྱིར་ཕྱོགས་དང༌། ཡུམ་འདི་བོར་ནས་དམན་པའི་སྡེ་
སྣོད་ལ་འཇུག་པ་དྲུག་སྟེ་ཐེག་ཆེན་གྱི་རྒྱུ་ལས་ཉམས་པ་བདུན་དང༌། དྲུག་པོ་དེ་ཡང་རིམ་
བཞིན་ཤིང་གི་རྩ་བ་དོར་ནས་ཡལ་ག་དག་འཚོལ་བ་དང༌། ཁྱི་ནི་ཇོ་བོ་ལ་ཟན་སློང་བ་དོར་
ནས་མི་འོང་བ་ལ་རེ་བ་དང༌། གླང་པོ་ཆེ་རྙེད་ནས་དེའི་མཚན་ཉིད་ཤེས་པར་མི་བྱེད་པར།
དེའི་རྗེས་དེའི་མཚན་ཉིད་ཤེས་པར་འདོད་པ་དང༌། ནོར་བུ་འདོད་པ་འགའ་ཞིག་རྒྱ་མཚོ་
མཐོང་ནས རྒྱ་མཚོ་དང་རྨིག་རྗེས་ཀྱི་ཆུ་སྙོམས་པ་ན་དེས་ཚིམ་ནས་རྒྱ་མཚོར་མི་འཇུག་པ་
དང༌། ཉི་ཟླའི་ཁང་པའི་ཚད་ཀྱིས་རྣམ་པར་རྒྱལ་བའི་ཁང་བཟང་བྱེད་འདོད་པ་དང༌། ཁམས་
ཀྱི་རྒྱལ་ཕྲན་མཐོང་ནས་འཁོར་ལོ་སྒྱུར་རྒྱལ་འདི་ལྟ་བུའོ་སྙམ་པ་དང༌། ཞག་དྲུག་ཅུ་པའི་ཟས་
རྙེད་ནས་ཁ་ཟས་རོ་བརྒྱ་བ་བོར་བ་དང༌། ནོར་བུ་རིན་པོ་ཆེ་རིན་ཐང་མེད་པ་རྙེད་ནས་ནོར་བུ་
འཆིང་བུ་དང་སྙོམས་པའི་དཔེས་ཡུམ་ཤེར་ཕྱིན་བོར་ནས་དམན་པའི་སྡེ་སྣོད་ལ་འཇུག་པར་
བསྟན་ཏོ། །གཟུགས་སྒྲ་ལ་སོགས་པའི་ཡུལ་མང་པོ་ལ་ཞེན་ནས་རྣམ་རྟོག་གི་སྤོབས་པ་དུ་མ་
་། ཡི་གེ་འབྲི་བ་ལ་ཡུམ་དུ་མངོན་པར་ཞེན་པ་དང༌། དངོས་པོ་མེད་པ་ཙམ་ལ་
འབྱུང་བ་དང༌།
ཡུམ་དུ་མངོན་པར་ཞེན་པ་དང༌། ཡི་གེ་བྲིས་ཟིན་པ་ཙམ་ལ་ཡུམ་དུ་མངོན་པར་ཞེན་པ་དང༌།
ཡི་གེ་མེད་པ་ཁོ་ན་ལ་ཡུམ་དུ་མངོན་པར་ཞེན་པ་དང༌། ཡུལ་དང་གྲོང་ལ་སོགས་པ་ཡིད་ལ་
བྱེད་པ་དང༌། རིན་པོ་ཆེ་ཐོབ་པ་སོགས་ཀྱི་རྙེད་པ། དཔལ་གྱི་དར་དཔྱངས་བཅིངས་པ་
སོགས་ཀྱི་བཀུར་སྟི། ཚིགས་སུ་བཅད་པའི་སྙན་པའི་རོ་མྱང་བ་དང༌། སངས་རྒྱས་ཐོབ་པའི་
ལམ་མ་ཡིན་པ་བདུད་ཀྱིས་བསྟན་པའི་སྡེ་སྣོད་ལས་ཐབས་མཁས་པ་ཚོལ་བ་སྟེ། ཐེག་ཆེན་
ལས་གཡེང་བའི་རྒྱུ་བརྒྱད་བཞག་པའི་ཕྱིར། གཉིས་པ་གཞན་ལ་བརྟེན་པ་ལ་ཡང་བདུད་དགེ་

342
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
སློང་གི་ཆ་བྱད་དུ་འོངས་ནས་ངེད་ཀྱི་མདོ་སྡེ་འདི་ཉིད་ཡུམ་ཡིན་གྱི་རྒྱས་འབྲིང་བསྡུས་གསུམ་
མིན་ནོ་ཞེས་ཆོས་དང་གང་ཟག་གི་བར་དུ་དབྱེན་བཅུག་ནས་འབྱེད་པ་དང༌། ཡུམ་ལྟར་སྣང་
བའི་མདོ་སྡེ་སྟོན་པ་དང༌། བདུད་ཉིད་སངས་རྒྱས་སུ་སྤྲུལ་ནས་དེ་ལ་འདོད་པ་སྐྱེད་དུ་བཅུག་
པ་སྟེ་གསུམ་བཞག་གོ། གཉིས་པ་ལ་ཡང༌། རང་གཞན་གཉིས་ཀ་དང༌། རང་ཁོ་ན་ལ་
བརྟེན་པ་གཉིས་ལས། དང་པོ་ལ། སྔ་མ་ཉན་པ་པོ་དང༌། སྔ་མ་འཆད་པ་པོ་དང་འབྲེལ་པ་
གཉིས་ལས། དང་པོའི་དབང་དུ་བྱས་ནས། ཉན་པ་པོ་འདྲི་བ་སོགས་ལ་འདུན་པ་ཆེ་ལ།
འཆད་པ་པོ་སྙོམས་ལས་ཆེ་བས་ཚོགས་པས་ཆོས་སྤྱོད་ལས་ཉམས་པ་དང༌། ཉན་པ་པོ་ཡུལ་
འདིར་ཉན་འདོད་ལ་ཅིག་ཤོས་ཡུལ་གཞན་དུ་འཆད་འདོད་པས་འདུན་པའི་ཡུལ་ཐ་དད་པ་དང༌།
ཆོས་གོས་སོགས་ལ་འདོད་པ་ཆུང་ཞིང་ཆོག་ཤེས་པ་དང༌། དེ་ལས་བཟློག་པ་དང༌། བསོད་
སྙོམས་སོགས་སྦྱངས་པའི་ཡོན་ཏན་དང་ལྡན་མི་ལྡན་དག་གིས་དང༌། དགེ་ཞིང་འདུན་པའི་
ཆོས་ཅན་གྱིས་དང༌། དེ་ལས་བཟློག་སྟེ་ཡུམ་འདྲི་ཞིང་དོན་དུ་གཉེར་བར་མི་འདོད་པ་དང་ཡོ་
བྱད་གཞན་ལ་གཏོང་པ་དང་དེ་ལ་སེར་སྣ་བྱེད་པ་དང༌། ཆོས་གོས་སོགས་འཆད་པ་པོ་ལ་
སྦྱིན་འདོད་པ་དང་དེས་མི་ལེན་པ་དང༌། ཆོས་ཀྱི་ཚིག་མགོ་སྨོས་པས་ཐམས་ཅད་གོ་ཞིང་ཚིག་
ལྷུར་མི་ལེན་པ་དང༌། རྣམ་པར་སྤྲོས་པས་གོ་ཞིང་ཚིག་ལྷུར་ལེན་པ་ཉིད་ཀྱིས་དང༌། མདོ་ལ་
སོགས་པའི་གསུང་རབ་ཡན་ལག་བཅུ་གཉིས་ཀྱི་ཆོས་མངོན་པར་ཤེས་པ་དང་དེ་མི་ཤེས་པ་
དང༌༑ སྦྱིན་སོགས་ཀྱི་ཕར་ཕྱིན་དྲུག་དང་ལྡན་ཞིང་དེ་ལ་སློབ་པར་འདོད་པ་དང་དེ་ལས་
བཟློག་པས་དང༌། ཕར་ཕྱིན་ཐབས་ལ་མཁས་ཤིང་དེ་དོན་དུ་གཉེར་བ་དང་དེ་ལས་བཟློག་པས་
དང་༑ ཚིག་དོན་མི་བརྗེད་པའི་གཟུངས་ཐོབ་པ་དང་མ་ཐོབ་པ་དག་གིས་དང༌། ཡུམ་ཡི་གེར་
འདྲི་བ་སོགས་ལ་འདོད་པ་དང་མི་འདོད་པ་དག་གིས་དང༌། འདོད་པའི་འདུན་པ་སོགས་སྒྲིབ་
པ་ལྔ་དང་བྲལ་བ་དང་མ་བྲལ་བ་ཉིད་ཀྱིས་ཚོགས་པས་ཆོས་སྤྱོད་ལས་ཉམས་བ་སྟེ་བཅུ་བཞི་
བཞག ༑ གཉིས་པའི་དབང་དུ་བྱས་ནས། གཅིག་པུས་དབེན་པ་དང་འཁོར་གྱིས་འདུ་འཛི་ལ་
སོགས་ལ་དགའ་བ་ཉིད་ཀྱིས་དང༌། ཉན་པ་པོ་འཆད་པ་པོའི་རྗེས་སུ་འབྲང་བར་འདོད་བཞིན་

343
སྐབས་བཞི་པའི་སྤྱི་དོན།
དུ་དེའི་གོ་སྐབས་མི་འབྱེད་པ་ཉིད་དང༌། ཉན་པ་པོའི་ཕྱི་བཞིན་དུ་རྗེས་སུ་འབྲང་བ་སྟེ་འབྲང་
བར་འདོད་པ་ཉིད་ཀྱིས་དང༌། ཟང་ཟིང་ཅུང་ཟད་ཙམ་གྱི་ཕྱིར་ཆོས་སྟོན་འདོད་པ་དང་དེ་སྦྱིན་
པར་འདོད་པ་ཉིད་ཀྱིས་དང༌། གང་ན་སྲོག་གི་བར་ཆད་དུ་འགྱུར་བའི་ཕྱོགས་སུ་འགྲོ་བར་
འདོད་པ་དང་དེར་འགྲོ་བར་མི་འདོད་པས་དང༌། གང་ན་མུ་གེ་སོགས་དང་ཆོམ་རྐུན་སོགས་
ཡོད་པའི་ཕྱོགས་སུ་འགྲོ་བར་འདོད་པ་དང་མི་འདོད་པ་གཉིས་དང༌། འཆད་པ་པོ་གཙོ་བོར་
མཛའ་བོ་སོགས་ཀྱི་ཁྱིམ་ལ་ལྟ་ལ་ཉན་པ་པོ་ཡིད་མི་བདེ་བ་ཚོགས་པས་ཆོས་སྤྱོད་ལས་ཉམས་
པ་བདུན་བཞག །གཉིས་པའི་དབང་དུ་བྱས་ནས། ངན་སོང་གསུམ་གྱི་སྡུག་བསྔལ་བརྗོད་ན་
གཞན་དོན་དུ་ངན་སོང་གི་འགྲོ་བར་འགྲོ་བ་ལ་ཕྱིར་ཕྱོགས་པ་སྟེ་མི་མོས་ཤིང་སྐྱོ་བ་དང༌
ལྷ་རྣམས་དང་ཞི་བ་ཙམ་གྱི་བསྔགས་པ་བརྗོད་ན་བདེ་འགྲོར་འགྲོ་བ་དང་རྒྱུན་ཞུགས་སོགས་
མངོན་དུ་བྱེད་པ་ལ་རང་དོན་དུ་ཡིད་བདེ་སྐྱེ་བ་གཉིས་སུ་བཞག་པའི་ཕྱིར། གསུམ་པ་ནི།
ལམ་མ་ཞུགས་ནས་ས་བདུན་པའི་བར་དུ་ཡོད་དོ།
སྦྱོར་བའི་ཤེས་བྱའི་མཚན་ཉིད་མདོ་བསྟན་བཅོས་སོགས་ལས་གསུངས་
ཚུལ།
༈ གསུམ་པ་ཤེས་བྱའི་མཚན་ཉིད་བཤད་པ་ལ་མདོ་ལས་གསུངས་ཚུལ་དང༌། བསྟན་
བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། སྦྱོར་བའི་སྐྱོན་གྱི་སྐབས་སུ་དེ་བཞིན་
གཤེགས་པ་ཐམས་ཅད་ཀྱིས་སྦྱོར་བ་སྒོམ་པ་པོ་ལ་དགོངས་པ་མཛད་པའི་མཐར་འཐད་པར་
ཡུམ་འདི་ནི་དེ་བཞིན་གཤེགས་པ་རྣམས་སྐྱེད་པ་དང་དེ་ལ་འཇིག་རྟེན་སྟོན་པ་ཡིན་པར་
གསུངས་པ་རྣམས་ལས། རབ་འབྱོར་གྱིས་གསོལ་པ། བཅོམ་ལྡན་འདས་ཀྱིས་གང་འདི་
སྐད་དུ་ཤེར་ཕྱིན་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རྣམས་སྐྱེད་པར་བྱེད་པའོ་འཇིག་རྟེན་སྟོན་པར་བྱེད་པའོ། །ཞེས་བཀའ་སྩལ་ལགས་ན།

344
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བཅོམ་ལྡན་འདས་ཇི་ལྟར་ཤེར་ཕྱིན་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྣམས་སྐྱེད་པར་བགྱིད་པ་ལགས། ཇི་ལྟར་འཇིག་རྟེན་སྟོན་པ་ཡིན། ཞེས་
དྲིས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཤེར་ཕྱིན་ཟབ་མོ་
འདིས་དེ་བཞིན་གཤེགས་པའི་སྟོབས་བཅུ་སྐྱེད་དོ། །ཞེས་སོགས་གསུངས། གཉིས་པ་ལ།
མཚམས་སྦྱོར་བ་དང༌། དོན་བཤད་པ་གཉིས་ལས། དང་པོ་ནི། ལུས་རྣམ་གཞག་ཏུ།
ཡོན་ཏན་སྐྱོན་ནི་མཚན་ཉིད་བཅས། །ཞེས་བཤད་པ་ན། སྦྱོར་བའི་སྐྱོན་གྱི་འོག་ཏུ་སྦྱོར་བའི་
མཚན་ཉིད་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། ཡོན་ཏན་བླང་བ་དང་
སྐྱོན་དོར་བའི་སྒོ་ནས་སྦྱོར་བ་རྣམས་བསྒོམ་པར་བྱ་བ་ལ་ནི་སྦྱོར་བའི་མཚན་ཉིད་ཤེས་པ་སྔོན་
དུ་འགྲོ་དགོས་པ་ཅན་ཡིན་པས་དེ་ལྟར་འཆད་པའི་ཕྱིར། ཞེས་བཤད་པ་ལ། གོ་རིམ་བཞིན་
དུ་ཡོན་ཏན་དང་སྐྱོན་བླང་བ་དང་དོར་བས་སྦྱོར་བ་རྣམས་བསྒོམ་པར་བྱ་བ་ནི་མཚན་ཉིད་ཤེས་
པ་སྔོན་དུ་འགྲོ་བ་ཅན་ཡིན་པས་སྐྱོན་གྱི་འོག་ཏུ་དེ་དག་གི་མཚན་ཉིད། ཅེས་གསུངས།
གཉིས་པ་ལ་ངོ་བོའི་སྒོ་ནས་མདོར་བསྟན། དབྱེ་བའི་སྒོ་ནས་རྒྱས་པར་བཤད། གྲངས་ཀྱི་སྒོ་
ནས་དོན་བསྡུ་བའོ། །དང་པོ་ལ། རྩ་འགྲེལ་གཉིས་ལས། དང་པོ་ནི། མདོ་དེའི་དོན་
བཤད་པའི་སྒོ་ནས་སྦྱོར་བའི་མཚན་ཉིད་མདོར་བསྟན་གྱི་ཚུལ་གྱིས་བཤད་པ་ལ། གང་གིས་
མཚོན་དེ་མཚན་ཉིད་དུ། །ཞེས་སོགས་གསུངས། གཉིས་པ་ནི། དེ་ཉིད་ཚིག་དོན་གྱི་སྒོ་
ནས་བཤད་པ་ལ། བྱེད་པར་སྒྲུབ་པས་འདིས་སྦྱོར་བ་རྣམས་མཚོན་པར་བྱེད་པས་ན། ཤེས་
པ་དང༌། ཁྱད་པར་དང༌། བྱེད་པ་དང༌། ལས་སུ་སྒྲུབ་པས་དེ་རྣམས་མཚོན་པར་བྱ་བ་ཡིན་
པས་ངོ་བོ་ཉིད་ཀྱི་མཚན་ཉིད་དེ། མཚན་ཉིད་ནི་རྣམ་པ་བཞིར་ཤེས་པར་བྱའོ། །ཞེས་
གསུངས༑ གཞུང་དོན་ནི། རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་
སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཆོས་ཅན། ཁྱོད་ལ་མཚན་ཉིད་
ཅེས་སྟོན་པའི་རྒྱུ་མཚན་ཡོད་དེ། ཁྱོད་ལམ་ཤེར་ཕྱིན་གྱི་རྣལ་འབྱོར་མཚོན་བྱེད་ཡིན་པའི་ཕྱིར།
སྐབས་འདིར་བསྟན་གྱི་ཐེག་ཆེན་གྱི་སྦྱོར་བའི་མཚན་ཉིད་ཆོས་ཅན། ཁྱོད་ལ་སྒྲས་བརྗོད་

345
སྐབས་བཞི་པའི་སྤྱི་དོན
རིགས་ཀྱི་སྒོ་ནས་དབྱེ་ན་དུ་མ་ཡོད་དེ། ཁྱོད་ལ་ཐེག་ཆེན་སྦྱོར་བའི་ཤེས་མཚན། ཁྱད་
མཚན༑ བྱེད་མཚན། ངོ་བོ་ཉིད་མཚན་རྣམས་སུ་ཡོད་པའི་ཕྱིར། སྤྱིའི་དོན་ལ། མཚན་
མཚོན་གྱི་རྣམ་གཞག །མཚན་ཉིད་ཤེས་པ་སྔོན་དུ་འགྲོ་ཚུལ། དེའི་ས་མཚམས་བསྟན་པ་
དང་གསུམ་ལས། དང་པོ་ལ། དགག་གཞག་གཉིས་ལས། དང་པོ་ནི། ཁ་ཅིག །ཐེག་
ཆེན་གྱི་སྦྱོར་བའི་མཚན་ཉིད་ཆོས་ཅན། ཁྱོད་ལ་དུ་མར་ཡོད་དེ། ཁྱོད་ལ་ཤེས་མཚན། ཁྱད་
མཚན༑ བྱེད་མཚན ངོ་བོ་ཉིད་མཚན་རྣམས་སུ་ཡོད་པའི་ཕྱིར་ཟེར་ན། ཤེས་མཚན་དེ་
ཐེག་ཆེན་གྱི་སྦྱོར་བའི་མཚན་ཉིད་དུ་ཐལ། སྦྱོར་བ་འཐད་པའི་ཕྱིར། འདོད་ན། ཐེག་ཆེན་
གྱི་མཐོང་ལམ་ཆོས་ཅན། ཤེས་མཚན་དུ་ཐལ། ཐེག་ཆེན་གྱི་སྦྱོར་བ་ཡིན་པའི་ཕྱིར། ཁྱབ་
པ་ཁས། འདོད་མི་ནུས་ཏེ། མཚན་ཉིད་མ་ཡིན་པའི་ཕྱིར། དེས་གཞན་ལ་རིགས་འགྲེའོ།།
ཁ་ཅིག །སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་སོགས་ཐབས་ཤེས་ཀྱི་རིགས་
རྫོགས་པས་ཟིན་པའི་སེམས་དཔའི་རྣལ་འབྱོར། ལམ་ཤེར་ཕྱིན་གྱི་རྣལ་འབྱོར་གྱི་མཚན་ཉིད་
ཟེར་བ་མི་འཐད་དེ། སྟོང་ཉིད་རྟོགས་མ་མྱོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་
རྫོབ་སེམས་བསྐྱེད་ཀྱིས་མ་ངེས་པའི་ཕྱིར། ཁོ་ན་རེ། མཚན་ཉིད་འཐད་པར་ཐལ། རྣམ་
བཤད་ལས། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་
མཚན་གཞི། ལམ་ཤེར་ཕྱིན་གྱི་རྣལ་འབྱོར་དུ་མཚོན། སྙིང་རྗེ་ཆེན་པོ་དང་སྟོང་ཉིད་རྟོགས་
པའི་ཤེས་རབ་སོགས་ཐབས་ཤེས་ཁྱད་པར་ཅན་གྱི་རིགས་རྫོགས་པས་ཟིན་པའི་སེམས་དཔའི་
ཡེ་ཤེས་སོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་ནི་གཙོ་ཆེ་བའི་དབང་དུ་བྱས་པ་ཡིན་
པའི་ཕྱིར། ཁ་ཅིག །ཐེག་ཆེན་གྱི་སྦྱོར་བའི་ནུས་པ་མཚོན་བྱེད་ཀྱི་རྟོགས་པ། ཐེག་ཆེན་གྱི་
སྦྱོར་བའི་མཚན་ཉིད་ཀྱི་མཚན་ཉིད། དབྱེ་ན། ཤེས་མཚན། ཁྱད་མཚན། བྱེད་མཚན།
ངོ་བོ་ཉིད་མཚན་རྣམས་སུ་ཡོད་ཟེར་ན། ཐེག་ཆེན་གྱི་རྟོགས་རིགས་སུ་གནས་པའི་སེམས་
དཔའི་རྣལ་འབྱོར་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཤེས་མཚན་ཡིན་
པའི་ཕྱིར་ཏེ། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་ཤེས་མཚན་ཡིན་པའི་ཕྱིར། འདོད་

346
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ན༑ ཐེག་ཆེན་གྱི་ཚོགས་ལམ་ཆོས་ཅན། ཐེག་ཆེན་གྱི་རྟོགས་རིགས་སུ་གནས་པའི་སེམས་
དཔའི་རྣལ་འབྱོར་དུ་ཐལ། ཐེག་ཆེན་གྱི་སྦྱོར་བ་ཡིན་པའི་ཕྱིར། ཁྱབ་པ་ཁས། བ་ཞན་
ཡང་༑ ཤེས་མཚན་དེ་མཚན་ཉིད་ཡིན་པར་ཐལ། ཐེག་ཆེན་གྱི་སྦྱོར་བའི་མཚན་ཉིད་ལ་
བཞིར་འབྱེད་རིགས་པའི་ཕྱིར། འདོད་ན། ཤེས་པའི་མཚན་ཉིད་དེ་མཚན་ཉིད་དུ་ཐལ་ལོ།།
ཁོ་ན་རེ། སྐྱོན་སྔ་མ་དེ་མི་འཇུག་སྟེ། མཚོན་བྱ་བཞི་ཁྱབ་པ་སྒོ་བཞི་རྩི་བ་གང་དུ་ཡང་མ་
བཤད་པའི་ཕྱིར། གཞན་ཡང༌། མི་རྟག་པ་བུམ་པའི་སྤྱིའི་མཚན་ཉིད་དང༌། ལྟོ་ལྡིར་བ་
བུམ་པའི་རང་གི་མཚན་ཉིད་དུ་ཐལ། བུམ་པའི་རང་གི་མཚན་ཉིད་དང་བུམ་པའི་སྤྱིའི་མཚན་
ཉིད་ཡོད་པའི་ཕྱིར། འདོད་ན། ཀ་བ་ཆོས་ཅན། བུམ་པ་ཡིན་པར་ཐལ། མི་རྟག་པ་ཡིན་
པའི་ཕྱིར། ཁྱབ་པ་ཁྱོད་ལྟར་ན་སོང༌། ཐེག་ཆེན་གྱི་རྟོགས་རིགས་སུ་གནས་པའི་སེམས་
དཔའི་རྣལ་འབྱོར་ཆོས་ཅན། ཁྱོད་ཤེས་པའི་མཚན་ཉིད་དུ་ཐལ། ཁྱོད་ཤེས་མཚན་ཡིན་པའི་
ཕྱིར༑ ཁྱབ་སྟེ། ཤེས་པའི་མཚན་ཉིད་ཐམས་ཅད་མཁྱེན་པ་ཉིད་གསུམ་གྱི་དབྱེ་བས་ཐ་དད་པ་
དང༌། ཞེས་གསུངས་པའི་ཕྱིར། འདོད་ན་སྒྲ་འཛིན་རྟོག་པ་ཆོས་ཅན། །ཐེག་ཆེན་གྱི་རྟོགས་
རིགས་སུ་གནས་པའི་རྣལ་འབྱོར་དུ་ཐལ། ཤེས་པ་ཡིན་པའི་ཕྱིར། ཁྱབ་པ་ཁྱོད་ལྟར་ན་ཡོད།
ཅེས་ཟེར་ན། ཐལ་འགྱུར་ཕྱི་མ་གཉིས་ལ་རྩ་བར་མ་ཁྱབ། མཚོན་ཚུལ་ལ་ཁ་ཅིག །བྱང་
སེམས་ཀྱི་སྦྱོར་བ་ཉི་ཤུ་མཚན་ཉིད་ཡིན་ལ། དེ་ནི། གཟུགས་ལ་སོགས་ལ་མི་གནས་ཕྱིར།
ཞེས་པས་བསྟན། ཆོས་སྐུའི་རྒྱུ་མཐུན་གྱི་སྦྱོར་བ་ནི་མཚོན་བྱ་ཡིན་ལ། དེ་ནི། ཉོན་མོངས་
རྟགས་དང་མཚན་མ་དང༌། །ཞེས་སོགས་ཀྱིས་བསྟན། དོན་གཉིས་ཕུན་ཚོགས་སྒྲུབ་བྱེད་ཀྱི་
སེམས་དཔའི་རྣལ་འབྱོར་མཚན་ཉིད་ཡིན་ལ། དེ་ནི། བསམ་མི་ཁྱབ་སོགས་ཁྱད་པར་གྱིས།།
ཞེས་སོགས་དང༌། ཕན་དང་བདེ་དང་སྐྱོབ་པ་དང༌། །ཞེས་སོགས་ཀྱིས་བསྟན། མཚན་
མཚོན་གཞི་གསུམ་དང་མཚན་ཉིད་མཚན་གཞིའི་སྟེང་དུ་ངེས་བྱེད་ཀྱི་བློ་ནི། དེ་བཞིན་
གཤེགས་པ་འབྱུང་བ་དང༌། །ཞེས་སོགས་དང༌། སྟོང་ཉིད་མཚན་མ་མེད་བཅས་དང༌།།
ཞེས་སོགས་དང༌། དེ་ནི་ཉིད་ཀྱི་ཆོས་བསྟེན་ནས། །ཞེས་སོགས་ཀྱིས་བསྟན། བྱེད་པ་ནི་

347
སྐབས་བཞི་པའི་སྤྱི་དོན།
བྱང་སེམས་ཀྱི་སྦྱོར་བ་ཉི་ཤུ་མཚན་གཞི། ཆོས་སྐུའི་རྒྱུ་མཐུན་གྱི་སྦྱོར་བ་ཡིན་པར་མཚོན།
དོན་གཉིས་ཕུན་ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་ཡིན་པ། ཞེས་མཚོན་པར་བྱེད་
པ་ཡིན་ནོ། །ཞེས་ཟེར། དེ་འགོག་པ་ལ། རྣམ་བཤད་ལས། སྔར་བཤད་པའི་སྦྱོར་བ་ཉི་
ཤུ་པོ་ཡང་མཚན་གཞིར་རུང་མོད་ཀྱི། སློབ་དཔོན་སེང་གེ་བཟང་པོས་རྩ་བའི་དགོངས་པ་
བཀྲལ་བ་ལྟར་ན་ནི། ངོ་བོ་ཉིད་བཅུ་དྲུག་མཚན་ཉིད་དང་མཚོན་བྱ་གཉིས་ཀར་སྟོན་པར་
གསལ་ལ། དེ་བཞིན་དུ་ཤེས་པ་བཅུ་དྲུག་ཕྲག་གསུམ་གྱིས་ཀྱང་མཁྱེན་པ་གསུམ་གྱིས་སྦྱོར་
བའི་མཚན་ཉིད་བསྟན་པར་ཆེས་ཤིན་ཏུ་གསལ་བས་མཚན་གཞི་ལ་མཚན་ཉིད་ངེས་བྱེད་ཀྱི་
ཚད་མ་བསྟན་པར་འཆད་པ་སོགས་འཐད་པར་མི་སེམས་སོ། །ཞེས་གསུངས། དོན་ནི།
ཤེས་བྱ་ཆོས་ཅན། ཉོན་མོངས་རྟགས་དང་མཚན་མ་དང༌། ཞེས་སོགས་ཀྱིས་མཚོན་བྱ་ཁོ་ན་
བསྟན་པ་མི་འཐད་དེ དེས་མཚན་ཉིད་དང་མཚོན་བྱ་གཉིས་ཀ་བསྟན་པ་ཡིན་པའི་ཕྱིར་ཏེ།
དེ་ལྟར་ངོ་བོ་ཉིད་བཅུ་དྲུག་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་
ཀྱང་མཚོན་པས་ན། ཞེས་སོགས་གསུངས་པའི་ཕྱིར། གཞན་ཡང༌། དེ་བཞིན་གཤེགས་པ་
འབྱུང་བ་དང༌། །ཞེས་སོགས་མཚན་ཉིད་མ་བསྟན་པ་མི་འཐད་དེ། དེ་བཞིན་གཤེགས་པ་
འབྱུང་བ་དང༌། །ཞེས་སོགས་ཀྱིས་སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད་
བསྟན༑ སྟོང་ཉིད་མཚན་མ་མེད་བཅས་དང༌། །ཞེས་སོགས་ཀྱིས་ལམ་ཤེས་སྦྱོར་བའི་མཚན་
ཉིད་བསྟན། དེ་ནི་ཉིད་ཀྱི་ཆོས་བརྟེན་ནས། །ཞེས་སོགས་ཀྱིས་རྣམ་མཁྱེན་སྦྱོར་བའི་མཚན་
ཉིད་བསྟན་པའི་ཕྱིར། དང་པོ་གྲུབ་སྟེ། ཤེས་པའི་རྣམ་པའི་བྱེ་བྲག་བཅུ་དྲུག་གིས་ཚུལ་
བཞིན་དུ་ཐམས་ཅད་ཤེས་པ་ཉིད་ཀྱི་སྦྱོར་བ་རྣམས་ཇི་ལྟ་བ་བཞིན་དུ་མཚོན་པས་ན་ཤེས་པའི་
མཚན་ཉིད་ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། ཤེས་པའི་རྣམ་པའི་ཁྱད་པར་བཅུ་དྲུག་གིས་ཇི་ལྟ་བ་བཞིན་དུ་ལམ་ཤེས་པ་
ཉིད་ཀྱི་སྦྱོར་བ་དག་ཀྱང་མཚོན་པས་ན་ཤེས་པའི་མཚན་ཉིད་ལམ་ཤེས་པ་ཉིད་ཀྱིས་བསྡུས་པ་
ཡིན་ནོ། །ཞེས་གསུངས་པའི་ཕྱིར། གསུམ་པ་གྲུབ་སྟེ། ཤེས་པའི་རྣམ་པའི་བྱེ་བྲག་བཅུ་

348
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
དྲུག་གིས་ཇི་ལྟ་བ་བཞིན་དུ་རྣམ་པ་ཐམས་ཅད་མཁྱེན་པ་ཉིད་ཀྱིས་སྦྱོར་བ་དག་ཀྱང་མཚོན་པས་
ན༑ ཤེས་པའི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་པ་ཡིན་ནོ། །ཞེས་
གསུངས་པའི་ཕྱིར། ཁ་ཅིག །མཁྱེན་གསུམ་གྱི་སྦྱོར་བ་མཚན་གཞི། སངས་རྒྱས་
འཕགས་པའི་རྒྱུད་ཀྱི་མཁྱེན་གསུམ་སྐྱེད་བྱེད་ཡིན་པ་ཞེས་མཚོན། ཞེས་གསུངས། དེ་
འགོག་པ་ལ། རྣམ་བཤད་ལས། སངས་རྒྱས་འཕགས་པའི་རྒྱུད་ཀྱི་མཁྱེན་གསུམ་སྐྱེད་བྱེད་
དུ་མཚོན་པ་སོགས་ཀྱང་འཕགས་སེང་གཉིས་ཀའི་འགྲེལ་བའི་ཚིག་དོན་ལ་མི་གསལ། ཞེས་
གསུངས༑ དོན་ནི། དེ་མི་འཐད་དེ། མཁྱེན་གསུམ་གྱི་སྦྱོར་བ་ཚད་མས་ངེས་ནས། དེ་
རྣམ་མཁྱེན་སྐྱེད་བྱེད་དུ་ཚད་མས་མ་ངེས་པའི་གང་ཟག་མེད་པའི་ཕྱིར་ཏེ། མཁྱེན་གསུམ་གྱི་
སྦྱོར་བ་ཚད་མས་ངེས་པའི་གང་ཟག་ཡིན་ན། དེ་རྣམ་མཁྱེན་གྱི་རྒྱུར་ཚད་མས་ངེས་པའི་གང་
ཟག་ཡིན་དགོས་པའི་ཕྱིར། རྟགས་འབུད་དོ། །དེ་ལྟར་ཡང༌། རྣམ་བཤད་ལས། བྱེད་
པའི་མཚན་ཉིད་མཚན་གཞི་དང་བཅས་པ་སོགས་སངས་རྒྱས་ཀྱི་གཞན་དོན་ཕུན་ཚོགས་སྐྱེད་
བྱེད་ཡིན་ཀྱང་ཚུལ་དེ་ལྟར་དུ་མཚོན་པ་ནི་མ་ཡིན་ཏེ། ལམ་ཤེར་ཕྱིན་གྱི་རྣལ་འབྱོར་ཙམ་དང༌།
མཁྱེན་པ་གསུམ་གྱི་སྦྱོར་བ་ཙམ་ཚད་མས་ངེས་ན། དེའི་རྗེས་སུ་རྣམ་མཁྱེན་གྱི་རྒྱུར་ཐག་ཆོད་
དགོས་པའི་ཕྱིར། ཞེས་གསུངས།
༼རང་ལུགས་ལ་མཚན་གཞི། མཚོན་བྱ། མཚན་ཉིད། ཇི་ལྟར་མཚོན་
ཚུལ།༽
གཉིས་པ་རང་གི་ལུགས་ལ། མཚན་གཞི། མཚོན་བྱ། མཚན་ཉིད། ཇི་ལྟར་མཚོན་ཚུལ་
ལོ༑ ༑དང་པོ་ནི། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་
དྲུག་མཚན་གཞི་ཡིན་ལ། དེ་ནི། ཉོན་མོངས་རྟགས་དང་མཚན་མ་དང༌། །ཞེས་སོགས་
ཀྱིས་བསྟན། གཉིས་པ་ལ། སྤྱི་དང༌། ཁྱད་པར་གཉིས་ལས། དང་པོ་ནི་སྦྱོར་བའི་མཚན་
ཉིད་ཅེས་པའི་སྦྱོར་བ་ནི་ལམ་ཤེར་ཕྱིན་གྱི་རྣལ་འབྱོར་ཡིན་ལ། དེའི་མཚན་ཉིད་ལ་སྦྱོར་བའི་

349
སྐབས་བཞི་པའི་སྤྱི་དོན།
མཚན་ཉིད་ཅེས་བྱའོ། །གཉིས་པའི་དབང་དུ་བྱས་ན། སེམས་དཔའི་རྒྱུད་ཀྱི་གཞི་ཤེས་སྦྱོར་
བ༑ ལམ་ཤེས་སྦྱོར་བ། རྣམ་མཁྱེན་སྦྱོར་བ། ཉན་རང་གི་སྦྱོར་བ་ལས་ཁྱད་པར་དུ་
འཕགས་པའི་སྦྱོར་བ། གཞན་དོན་དུ་བྱེད་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བ་
རྣམས་ལ་སྐབས་འདིར་མཚོན་བྱ་ཞེས་བཤད་དོ། །གསུམ་པ་ལ། སྤྱི་དང་བྱེ་བྲག་གཉིས་
ལས༑ དང་པོའི་དབང་དུ་བྱས་ན རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་ཀྱི་
ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ལྟ་བུའོ། །གཉིས་པའི་
དབང་དུ་བྱས་ན། དེ་བཞིན་གཤེགས་པ་འབྱུང་བ་སོགས་གཞི་ཤེས་ཀྱི་རྣམ་པ་གང་ཡང་རུང་
བ་ལ་དམིགས་པའི་ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་རྣལ་འབྱོར་དང༌།
སྟོང་ཉིད་མཚན་མེད་སོགས་ལམ་ཤེས་ཀྱི་རྣམ་པ་གང་རུང་ལ་དམིགས་པའི་སེམས་དཔའི་རྣལ་
འབྱོར་དང༌། དེ་བཞིན་གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་
མཁྱེན་གྱི་རྣམ་པ་གང་རུང་ལ་དམིགས་པའི་སེམས་དཔའི་རྣལ་འབྱོར་དང༌། བསམ་མི་ཁྱབ་
སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་དང༌། ཕན་བདེ་སྐྱོབ་སོགས་ཀྱི་
བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་རྣམས་སྐབས་འདིར་མཚན་ཉིད་
ཡིན་ནོ། །བཞི་པ་ལ། སྤྱིའི་ངོས་འཛིན་དང༌། སོ་སོའི་ངོས་འཛིན་གཉིས་ལས། དང་པོ་ནི
ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི།
ལམ་ཤེར་ཕྱིན་གྱི་རྣལ་འབྱོར་དུ་མཚོན། རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་
བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཡིན་པའོ།།
གཉིས་པ་ནི། ཉོན་མོངས་རྟགས་དང་མཚན་མ་དང༌། །ཞེས་སོགས་ཀྱི་སྐབས་ནས་དངོས་སུ་
བསྟན་པའི་སེམས་དཔའི་རྣལ་འབྱོར་དང་པོ་བཞི་མཚན་གཞི། སེམས་དཔའི་རྒྱུད་ཀྱི་གཞི་
ཤེས་སྦྱོར་བར་མཚོན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་
གང་རུང་ལ་དམིགས་པའི་ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་རྣལ་
འབྱོར་ཡིན་པ། དེ་ཡང༌། ཉོན་མོངས་རྟགས་དང་མཚན་མ་དང༌། །མི་མཐུན་ཕྱོགས་དང་

350
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
གཉེན་པོ་དང༌། །དབེན་དང༌། ཞེས་པས་མཚན་གཞི་དང༌། དེ་བཞིན་གཤེགས་པ་འབྱུང་བ་
དང་༑ །ཞེས་སོགས་ཀྱིས་མཚན་ཉིད་བསྟན་ནོ། །དཀའ་དང༌། ཞེས་སོགས་ཀྱི་སྐབས་ནས་
དངོས་སུ་བསྟན་པའི་གཞན་དོན་གྱི་གོ་ཆ་བྱ་དཀའ་བ་སོགས་སྒྲབ་པའི་སེམས་དཔའི་རྣལ་
འབྱོར་ལྔ་མཚན་གཞི། ལམ་ཤེས་ཀྱི་སྦྱོར་བར་མཚོན། སྟོང་ཉིད་མཚན་མེད་སོགས་ལམ་
ཤེས་ཀྱི་རྣམ་པ་གང་རུང་ལ་དམིགས་པའི་སེམས་དཔའི་རྣལ་འབྱོར་ཡིན་པ། དེ་ཡང༌།
དཀའ་དང་ངེས་པ་དང༌། །ཆེད་དུ་བྱ་དང༌། མི་དམིགས་དང༌། །མངོན་པར་ཞེན་པ་བཀག་
པ་དང༌། །ཞེས་པས། མཚན་གཞི་དང༌། སྟོང་ཉིད་མཚན་མ་མེད་སོགས་དང༌། །ཞེས་
སོགས་ཀྱིས་མཚན་ཉིད་དེ་བསྟན་ནོ། །དམིགས་པ་ཞེས་སོགས་ཀྱི་སྐབས་ནས་དངོས་སུ་
བསྟན་པའི་གཞི་ལམ་གྱི་ཁྱད་པར་སོགས་རྣམ་མཁྱེན་གྱི་རྣམ་པ་གང་རུང་ལ་དམིགས་པའི་
སེམས་དཔའི་རྣལ་འབྱོར་བདུན་མཚན་གཞི། རྣམ་མཁྱེན་གྱི་སྦྱོར་བར་མཚོན། དེ་བཞིན་
གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་རུང་ལ་
དམིགས་པའི་སེམས་དཔའི་རྣལ་འབྱོར་ཡིན་པ། དེ་ཡང༌། དམིགས་པ་ཞེས་བྱ་གང་ཡིན་
དང་༑ ༑ཞེས་སོགས་ཀྱིས་མཚན་བ།ཞི་དང༌། དེ་ནི་ཉིད་ཀྱི་ཆོས་བསྟེན་ནས། ཞེས་སོགས་
ཀྱིས་མཚན་ཉིད་དེ་བསྟན་ནོ། །ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་
འབྱོར་བཅུ་དྲུག་མཚན་གཞི། དེ་ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བར་
མཚོན༑ བསམ་མི་ཁྱབ་སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཡིན་པ།
དེ་ཡང༌། བསམ་མི་ཁྱབ་སོགས། ཞེས་སོགས་ཀྱིས་མཚན་ཉིད་བསྟན། དེ་བཅུ་དྲུག་
མཚན་གཞི། གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བར་མཚོན།
ཕན་བདེ་སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་ཡིན་པ
དེ་ཡང༌། ཕན་དང༌། ཞེས་སོགས་ཀྱིས་མཚན་ཉིད་དེ་བསྟན་ནོ། །མཚན་གཞི་རྣམས།
ཉོན་མོངས་རྟགས་དང༌། ཞེས་སོགས་ཀྱིས་བསྟན། ཁ་ཅིག །བྱང་སེམས་ཀྱི་སྦྱོར་པ་ཐོབ་
པ་ལ་ཞི་ལྷག་ཟུང་འབྲེལ་ཐོབ་དགོས་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་

351
སྐབས་བཞི་པའི་སྤྱི་དོན
ན། བྱང་ཆུབ་ཀྱི་སེམས་ལ་ཡིད་འགྱུར་གྱི་མྱོང་བ་སྐྱེ་བ་ལ་ཞི་གནས་མཚན་ཉིད་པ་ཐོབ་
དགོས་པར་ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། བྱང་སེམས་སྦྱོར་ལམ་པའི་རྒྱུད་
ཀྱི་གང་ཟག་གི་བདག་མེད་རྟོགས་པའི་ཤེས་རབ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་ན། ཐབས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཤེས་
རབ་ཡིན་པའི་ཕྱིར་ན་མ་ཁྱབ་སྟེ། སྦྱིན་པའི་གོ་སྒྲུབ་ཀྱི་ནང་ཚན་དུ་གྱུར་པའི་ཤེས་རབ་ཆོས་
ཅན༑ དེར་ཐལ། དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར་ཏེ། སྦྱིན་པའི་གོ་སྒྲུབ་
ཡོད་པའི་ཕྱིར། འདོད་མི་ནུས་ཏེ། སྦྱིན་པའི་གོ་སྒྲུབ་ཡིན་པའི་ཕྱིར། གཉིས་པ་ནི། ཐེག་
ཆེན་གྱི་རིགས་ཅན་གཅིག་ངེས་པར་བླ་མེད་རྫོགས་བྱང་དོན་དུ་གཉེར་བ་ན་དེའི་རྒྱུར་ཡུམ་གྱི་
རྣལ་འབྱོར་ལ་འཇུག་ལ། དེའི་ཚེ་དེ་ལ་རྟོགས་པ་མཐར་ཐུག་སྐྱེད་པའི་ནུས་པ་ཡོད་མེད་དཔྱོད་
དགོས་པས་དེ་ལ་ཤེས་མཚན་དང༌། དེ་ལ་ཡང་གཞན་དོན་མཐར་ཐུག་སྐྱེད་པའི་ནུས་པ་མི་
སྣང་ན་རྟོགས་པ་ཙམ་ཐེག་ཆེན་གྱི་དོན་དུ་གཉེར་བྱའི་གཙོ་བོ་མ་ཡིན་པས་དེ་ཤེས་པ་ལ་བྱེད་
མཚན་དང༌། ནུས་པ་དེ་གཉིས་ཉན་རང་གི་ལམ་ལ་ཡང་ཡོད་ན་དཀའ་བ་དུ་མར་སྤྱད་དགོས་
པའི་ཐེག་ཆེན་གྱི་ལམ་ལ་འཇུག་པ་ལྡོག་པས། དེ་མེད་པར་ཤེས་པ་ལ་ཁྱད་མཚན་དང༌།
སྦྱོར་བ་དེ་རང་གི་ངོ་བོ་སྤངས་རྟོགས་ཇི་ལྟ་བུ་དང་ལྡན་པ་ཤེས་པར་བྱེད་པ་ལ་མཚན་ཉིད་ཐ་མ་
བསྟན་དགོས་པའི་མཚན་ཉིད་ཤེས་པ་སྦྱོར་བ་སྒོམ་པའི་སྔོན་དུ་འགྲོ་བའི་ཚུལ་དེ་ཡིན་ནོ།།
འདིས་མཚན་ཉིད་གཏན་ལ་ཕབ་པའི་དགོས་པ་དང་གྲངས་ངེས་ཡང་བསྟན་ཏོ། །གསུམ་པ་ནི།
ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། སྦྱོར་བ་སྒོམ་རེས་ཀྱིས་འདི་སྔོན་དུ་
བཏང་ནས་སྒོམ་དགོས་པའི་ཕྱིར། ༈ གཉིས་པ་དབྱེ་བའི་སྒོ་ནས་རྒྱས་པར་བཤད་པ་ལ།
ཤེས་མཚན། ཁྱད་མཚན། བྱེད་མཚན། ངོ་བོ་ཉིད་མཚན་དང་བཞི་ལས། དང་པོ་ལ།
གཞི་ཤེས་སྦྱོར་བའི་ཤེས་མཚན། ལམ་ཤེས་སྦྱོར་བའི་ཤེས་མཚན། རྣམ་མཁྱེན་སྦྱོར་བའི་
ཤེས་མཚན་དང་གསུམ་ལས།

352
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
༼ གཞི་ཤེས་སྦྱོར་བའི་ཤེས་མཚན་བཤད་པ།༽
དང་པོ་ལ་མཚམས་སྦྱོར། རྩ་བ། འགྲེལ་པ་གསུམ་ལས། དང་པོ་ནི། ཐེག་ཆེན་གྱི་སྦྱོར་
བའི་མཚན་ཉིད་ལ་སྒྲས་བརྗོད་རིགས་ཀྱི་སྒོ་ནས་བཞིར་ཕྱེ་བ་དེ་ལ་ཤེས་མཚན་ལ་མཁྱེན་
གསུམ་གྱི་དབྱེ་བ་གསུམ་ཡོད་པའི་ནང་ནས་རེ་ཞིག་དང་པོར་སེམས་དཔའི་རྒྱུད་ཀྱི་གཞི་ཤེས་
སྦྱོར་བའི་ཤེས་མཚན་དེ་འཆད་པར་བྱེད་དོ། །ཞེས་མཚམས་སྦྱོར་བ་ལ། དེ་ཤེས་པའི་ཕྱིར
ཐམས་ཅད་མཁྱེན་པ་ཉིད་གསུམ་གྱི་དབྱེ་བས་ཐ་དད་པ་ལ་རེ་ཞིག་ཐམས་ཅད་ཤེས་པ་ཉིད་ཀྱི་སྒོ་
ནས༑ ཞེས་གསུངས། གཉིས་པ་ནི། དེ་བཞིན་གཤེགས་པ་འབྱུང་བ་དང༌། །ཞེས་སོགས་
ཀྱིས་བསྟན། གསུམ་པ་ནི དེ་ཉིད་ཚིག་དོན་གྱི་སྒོ་ནས་བཤད་པ་ལ། །དེ་བཞིན་གཤེགས་
པ་འབྱུང་བ་དང༌། །ཞེས་སོགས་གསུངས། འདི་ལ་ཡང་གཞི་ཤེས་ཀྱི་རྣམ་པ་བཅུ་དྲུག་ཡོད་
པའི་དང་པོ་དེ་བཞིན་གཤེགས་པས་སེམས་དཔའི་རྒྱུད་ཀྱི་གཞི་ཤེས་སྦྱོར་བ་ལས་དེ་བཞིན་
གཤེགས་པའི་སྟོབས་སོགས་འབྱུང་བ་ཤེས་པ་དེ་སྟོན་པ་ལ། མདོ་ལས། རབ་འབྱོར་ཤེར་
ཕྱིན་ཟབ་མོ་འདིས་དེ་བཞིན་གཤེགས་པའི་སྟོབས་བཅུ་བསྐྱེད་དོ། །ཞེས་སོགས་གསུངས།
དེའི་དོན་བཤད་པ་ལ། དེ་བཞིན་གཤེགས་
པ་འང
འབྱུང་བ་དང༌། ཞེས་དང༌། དེ་བཞིན་
གཤེགས་པ་འབྱུང་བ་དང༌། ཞེས་གསུངས། གཉིས་པ་གཞི་ཤེས་ཀྱི་སྦྱོར་བའི་ཤེར་ཕྱིན་ལ་
བརྟེན་ནས་དེ་བཞིན་གཤེགས་པས་འཇིག་རྟེན་དོན་དམ་པར་འཇིག་པ་མེད་པར་ཤེས་པ་དེ་སྟོན་
པ་ལ། རབ་འབྱོར་གྱིས་གསོལ་པ། བཅོམ་ལྡན་འདས་དེ་བཞིན་གཤེགས་པས་གསུངས་
པའི་འཇིག་རྟེན་གང་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཕུང་པོ་ལྔ་
ནི་དེ་བཞིན་གཤེགས་པས་འཇིག་རྟེན་དུ་གསུངས་སོ། །ཞེས་སོགས་ནས། ཤེར་ཕྱིན་འདི་ནི་
ཕུང་པོ་ལྔ་པོ་འདི་དག་འཇིག་པར་སྟོན་པ་མ་ཡིན། རབ་ཏུ་འཇིག་པར་སྟོན་པ་མ་ཡིན། ཞེས་
སོགས་གསུངས། དེའི་དོན་བཤད་པ་ལ། འཇིག་རྟེན་འཇིག་མེད་བདག་ཉིད་དང༌། །ཞེས་
དང་༑ འཇིག་རྟེན་འཇིག་པ་མེད་པ་དང༌། ཞེས་གསུངས། གསུམ་པ། སེམས་ཅན་གྱི་

353
སྐབས་བཞི་པའི་སྤྱི་དོན།
སེམས་ཀྱི་སྤྱོད་པ་ཐམས་ཅད་ཤེས་པ་དེ་སྟོན་པ་ལ། རབ་འབྱོར་སེམས་ཅན་ཚད་མེད་གྲངས་
མེད་སེམས་ཅན་གཞལ་དུ་མེད་པའི་སེམས་དང་སྤྱོད་པ་རབ་ཏུ་མཁྱེན་པ་དང༌། ཞེས་སོགས་
གསུངས༑ དེའི་དོན་བཤད་པ་ལ། སེམས་ཅན་སེམས་ཀྱི་སྤྱོད་པ་དང༌། །ཞེས་དང༌
སེམས་ཅན་གྱི་སེམས་ཀྱི་སྤྱོད་པ་དང༌། ཞེས་གསུངས། བཞི་པ་སེམས་བསྡུས་པ་དང་
སེམས་རྣམ་པར་གཡེང་བ་ཤེས་པ་ནི། རབ་འབྱོར་གཞན་ཡང་སེམས་ཅན་གདགས་པས་
གདགས་པར་འགྱུར་བ་གཟུགས་ཡོད་པའམ། ཞེས་པ་ནས། དེ་བཞིན་གཤེགས་པས་
སེམས་ཅན་དེ་དག་གི་སེམས་བསྡུས་པ་དང་སེམས་རྣམ་པར་གཡེང་བ་ནི་བདག་ཉིད་ཀྱི་ཡང་
དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ། །ཞེས་པས་བསྟན། དེའི་དོན་བཤད་པ་ལ། དེ་
བསྡུས་པ་དང་ཕྱིར་བལྟས་དང༌། །ཞེས་དང༌། སེམས་བསྡུས་པ་དང༌། སེམས་རྣམ་པར་
གཡེང་བ་དང༌། ཞེས་གསུངས། ལྔ་པ་སེམས་མི་ཟད་པའི་རྣམ་པ་ཤེས་པ་ནི། རབ་འབྱོར་
གང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་སེམས་
ཅན་དེ་དག་གི་སེམས་བསྡུས་པ་དང་སེམས་རྣམ་པར་གཡེང་བ་དང༌། མི་ཟད་པ་ཉིད་དུ་ཡང་
དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ། །ཞེས་སོགས་ཀྱིས་བཤད། དེའི་དོན་བཤད་པ་ལ།
མི་ཟད་པ་ཡི་རྣམ་པ་དང༌། །ཞེས་དང༌། སེམས་མི་ཟད་པའི་རྣམ་པ་དང༌། ཞེས་གསུངས།
དྲུག་པ་སེམས་འདོད་ཆགས་དང་བཅས་པ་དང་བྲལ་བ་དང༌། ཞེ་སྡང་དང་བཅས་པ་དང་བྲལ་
བ་དང༌། གཏི་མུག་དང་བཅས་པ་དང་བྲལ་བ་རྣམས་སྤོས་བྲལ་གྱི་ངོ་བོར་ཤེས་པ་གསུམ་སྟོན་
པ་ལ། རབ་འབྱོར་གཞན་ཡང་དེ་བཞིན་གཤེགས་པས་སེམས་ཅན་དེ་དག་གི་སེམས་འདོད་
ཆགས་དང་བཅས་པའི་སེམས་ལ་འདོད་ཆགས་དང་བཅས་པའི་སེམས་ཞེས་བྱ་བར་ཡང་དག་
པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ། །ཞེས་པ་ནས། སེམས་གཏི་མུག་དང་བྲལ་བ་ལ་གཏི་
མུག་དང་བྲལ་བའི་སེམས་ཞེས་བྱ་བར་ཡང་དག་པ་ཇི་ལྟ་བ་བཞིན་ཏུ་རབ་ཏུ་མཁྱེན་ཏོ། །ཞེས་
པའི་བར་གསུངས། དེའི་དོན་བཤད་པ་ལ། ཆགས་བཅས་སོགས་དང༌། ཞེས་དང༌།
སེམས་འདོད་ཆགས་དང་བཅས་པ་ལ་སོགས་པ་དང༌། སོགས་པ་ཞེས་བྱ་བའི་སྒྲས་བསྡུས་པ་

354
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
སེམས་འདོད་ཆགས་དང་བྲལ་བ་དང་། ཞེས་གསུངས། དགུ་པ་སེམས་རྒྱ་ཆེན་པོ་ཤེས་པ་
སྟོན་པ་ལ། རབ་འབྱོར་གཞན་ཡང་དེ་བཞིན་གཤེགས་པས་ཤེར་ཕྱིན་ཟབ་མོ་འདི་ལ་བརྟེན་
ནས་སེམས་ཅན་ཕ་རོལ་དང་གང་ཟག་ཕ་རོལ་རྣམས་ཀྱི་སེམས་རྒྱ་ཆེ་བ་ལ་སེམས་རྒྱ་ཆེ་བ་
ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ། །ཞེས་སོགས་གསུངས། དེའི་
དོན་བཤད་པ་ལ། རྒྱ་ཆེན་དང༌། །ཞེས་དང༌། སེམས་རྒྱ་ཆེན་པོ་དང༌། ཞེས་གསུངས
བཅུ་པ་སེམས་ཆེན་པོར་གྱུར་པ་ཤེས་པ་ནི། རབ་འབྱོར་གཞན་ཡང་དེ་བཞིན་གཤེགས་པས་
ཤེར་ཕྱིན་ཟབ་མོ་འདི་ལ་བརྟེན་ནས་སེམས་ཅན་ཕ་རོལ་དང་གང་ཟག་ཕ་རོལ་རྣམས་ཀྱི་སེམས་
ཆེན་པོར་གྱུར་བ་ལ་སེམས་ཆེན་པོར་གྱུར་པ་ཞེས་བྱ་བར་ཡང་དག་པ་ཇི་ལྟ་བ་བཞིན་དུ་རབ་ཏུ་
མཁྱེན་ཏོ། །ཞེས་སོགས་ཀྱིས་བཤད། དེའི་དོན་བཤད་པ་ལ། ཆེན་པོར་གྱུར་དང༌། ཞེས་
དང་༑ སེམས་ཆེན་པོར་གྱུར་པ་དང༌། ཞེས་གསུངས། བཅུ་གཅིག་པ་སེམས་ཚད་མེད་པ་
ཤེས་པ་དེ་སྟོན་པ་ལ། སེམས་ཚད་མེད་པ། ཞེས་སོགས་གསུངས། དེའི་དོན་བཤད་པ་ལ།
ཚད་མེད་དང༌། །ཞེས་དང༌། སེམས་ཚད་མེད་པ་དང༌། ཞེས་གསུངས། བཅུ་གཉིས་པ་
སེམས་བསྟན་དུ་མེད་པ་ཤེས་པ་ནི། སེམས་བསྟན་དུ་མེད་པ་ལ། ཞེས་སོགས་ཀྱིས་བསྟན།
དེའི་དོན་བཤད་པ་ལ། རྣམ་ཤེས་བསྟན་དུ་མེད་པ་དང༌། །ཞེས་དང༌། སེམས་བསྟན་དུ་
མེད་པ་དང༌། ཞེས་གསུངས། བཅུ་གསུམ་པ་སེམས་བལྟར་མེད་པ་ཤེས་པ་ནི། སེམས་
བལྟར་མེད་པ་ལ། ཞེས་སོགས་ཀྱིས་བསྟན་ནས། དེའི་དོན་བཤད་པ་ལ། སེམས་བལྟར་
མེད་དང༌། ཞེས་དང༌། སེམས་བལྟར་མེད་པ་དང༌། ཞེས་གསུངས། བཅུ་བཞི་པ་སེམས་
གཡོ་བ་ལ་སོགས་པ་ཤེས་པ་ནི། སེམས་གཡོ་བ་དང༌། འདུ་བ་དང༌། བཀྲམ་པ་དང༌།
བཅུམ་པ་ལ་ཡང་དག་པ་ཇི་ལྟ་བ། ཞེས་སོགས་ཀྱིས་བསྟན་ནས། དེའི་དོན་བཤད་པ་ལ།།
ཤེས་པ་སྟེ། གཡོ་བ་ལ་སོགས་ཞེས་བྱ་དང༌། །ཞེས་དང༌། སེམས་གཡོ་བ་ལ་སོགས་པ་
དང༌། །ཞེས་གསུངས། བཅོ་ལྔ་པ་སེམས་གཡོ་བ་ལ་སོགས་པ་དེ་དག་དེ་བཞིན་ཉིད་ཀྱི་རྣམ་
པ་ཅན་དུ་ཤེས་པ་ནི། རབ་འབྱོར་གཞན་ཡང་དེ་བཞིན་གཤེགས་པས་ཤེར་ཕྱིན་ཟབ་མོ་འདི་ལ་

355
སྐབས་བཞི་པའི་སྤྱི་དོན།
བརྟེན་ནས་གཟུགས་མཁྱེན་ཏོ། །གཟུགས་ཇི་ལྟར་མཁྱེན་ཅེ་ན། དེ་བཞིན་ཉིད་དང་མ་ནོར་བ་
དེ་བཞིན་ཉིད་དང་འགྱུར་བ་མེད་པ་དང་རྣམ་པར་རྟོག་པ་མེད་པ་དང་མཚན་མ་མེད་པ་དང༌།
འབད་པ་མེད་པ་དང་སྤྲོས་པ་མེད་པ་དང༌། དམིགས་སུ་མེད་པ། ཇི་ལྟ་བ་དེ་ལྟར་མཁྱེན་ཏོ།།
ཞེས་སོགས་ཀྱིས་བསྟན་ནས། དེའི་དོན་བཤད་པ་ལ། དེ་ལས་གཞན་ཡང་དེ་དག་ནི། །དེ་
བཞིན་ཉིད་ཀྱི་རྣམ་པར་ཤེས། །ཞེས་དང༌། གཡོ་བ་ལ་སོགས་པ་དེ་བཞིན་ཉིད་ཀྱི་རྣམ་པ་
ཅན་དང༌། ཞེས་གསུངས། བཅུ་དྲུག་པ་དེ་བཞིན་གཤེགས་པས་དེ་བཞིན་ཉིད་དང་རང་གིས་
རྟོགས་པ་ལྟར་གདུལ་བྱ་གཞན་ལ་བསྟན་ཅིང་བཏགས་པའམ་འདོགས་པ་ཤེས་པ་ལ། དེ་
བཞིན་ཉིད་དུ་འདོགས་པ་དང༌། དེ་བཞིན་ཉིད་དུ་ཐུགས་སུ་ཆུད་པ་དང་དེ་བཞིན་ཉིད་མཆོག་ཏུ་
མཁྱེན་པ་དང་དེ་བཞིན་ཉིད་ཡང་དག་པར་སྟོན་པའི་གཞི་ཤེས་གཅིག་ཏུ་བྱེད་དེ་སྟོན་པ་ལ།
རབ་འབྱོར་གཞན་ཡང་གཡོ་བ་དང་འདུ་བ་དང་བཀྲམ་པ་དང༌། བཅུམ་པའི་དེ་བཞིན་ཉིད་གང་
ཡིན་པ་དེ་ནི་ཕུང་པོ་དང་ཁམས་དང་སྐྱེ་མཆེད་དང་རྟེན་ཅིང་འབྲེལ་བར་འབྱུང་བའི་དེ་བཞིན་
ཉིད་དོ་།ཞེས་སོགས་དང༌། དེ་བཞིན་དུ་འདོགས་པར་མཛད་དོ། །ཞེས་དང༌། ཡུམ་འདི་ལ་
བརྟེན་ནས་དེ་བཞིན་ཉིད་འདི་མངོན་པར་སངས་རྒྱས་སོ། །ཞེས་དང༌། དེ་བཞིན་ཉིད་མངོན་
པར་སངས་རྒྱས་པས་ན་དེ་བཞིན་གཤེགས་པ་ཞེས་བྱའོ། །ཞེས་དང༌། མངོན་པར་སངས་
རྒྱས་ནས་གསུངས་སོ། །ཞེས་སོགས་ཀྱི་མདོ་ཕྱི་མ་བཞིས་ཤེས་པ་བཞི་པོ་དེ་བསྟན་ནོ།།
དེའི་དོན་བཤད་པ་ལ། ཐུབ་པས་དེ་བཞིན་ཉིད་རྟོགས་ཏེ། །གཞན་ལ་བསྟན་པ་ཞེས་བྱ་འདི།།
ཞེས་དང༌། དེ་བཞིན་གཤེགས་པས་དེ་བཞིན་ཉིད་རྟོགས་པ་དེ་གཞན་ལ་བསྟན་ཅིང་བཏགས་
པ་ཞེས་བྱ་བ་འདི་རྣམས་ཀྱི་ཤེས་པའི་རྣམ་པའི་བྱེ་བྲག་བཅུ་དྲུག་གིས། ཞེས་གསུངས། དེ་
ཡང་ཤེས་པ་བཞི་པོ་དེ་རྩ་བས་གཉིས་པ་དང་བཞི་པ་དངོས་སུ་བསྟན་ནས་འགྲེལ་པས་གསུམ་
པ་མ་གཏོགས་ཚིག་ཟིན་ལ་བསྟན་ཏོ། །དེ་དག་གི་དོན་བསྡུས་ནས་སྟོན་པ་ལ། ཐམས་ཅད་
ཤེས་པ་ཉིད་སྐབས་ཀྱི། །ཤེས་པའི་མཚན་ཉིད་བསྡུས་པ་ཡིན། །ཞེས་དང༌། ཚུལ་བཞིན་དུ་
ཐམས་ཅད་ཤེས་པ་ཉིད་ཀྱི་སྦྱོར་བ་རྣམས་ཇི་ལྟ་བ་བཞིན་མཚོན་པས་ན། ཤེས་པའི་མཚན་ཉིད་

356
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། །ཞེས་གསུངས། གཞུང་དོན་ནི། ཆགས་
སོགས་ཉོན་མོངས་མངོན་གྱུར་པ་དང༌། ཆགས་སོགས་དེའི་རྟགས་ཏེ་འབྲས་བུ་སྒོ་གསུམ་གྱི་
གནས་ངན་ལེན་དང༌། ཆགས་སོགས་དེའི་མཚན་མ་སྟེ་རྒྱུ་དངོས་པོའི་གནས་ཚུལ་ཇི་ལྟ་བ་
བཞིན་མ་ཡིན་པར་ཡིད་ལ་བྱེད་པ་གང་ཟག་བདེན་བར་འཛིན་པ་སོགས་དང༌། འདོད་ཆགས་
དང་འདོད་ཆགས་མེད་པ་སོགས་མི་མཐུན་ཕྱོགས་དང་གཉེན་པོ་དག་ལ་མངོན་པར་ཞེན་པས་
དབེན་པའི་སེམས་དཔའི་རྣལ་འབྱོར་བཞི་ཆོས་ཅན། སེམས་དཔའི་རྒྱུད་ཀྱི་གཞི་ཤེས་སྦྱོར་བ་
ཡིན་ཏེ། དེ་བཞིན་གཤེགས་པ་འབྱུང་བ་སོགས་གཞི་ཤེས་ཀྱི་རྣམ་པ་གང་རུང་ལ་དམིགས་
པའི་ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཡིན་པའི་ཕྱིར།
རྟགས་དེ་གསལ་བ་དེའི་མཚན་ཉིད། ཁ་ཅིག །དེ་བཞིན་གཤེགས་པ་འབྱུང་བ་སོགས་གཞི་
ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དེ། དེའི་མཚན་
ཉིད་ཟེར་ན། རྒྱུན་མཐའི་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། དེ་གང་ཡང་རུང་བ་བདེན་སྟོང་དུ་མངོན་སུམ་དུ་རྟོགས་པའི་སེམས་དཔའི་རྣལ་
འབྱོར་ཡིན་པའི་ཕྱིར། ཁ་ཅིག །དེ་བཞིན་གཤེགས་པ་འབྱུང་བ་སོགས་གཞི་ཤེས་གྱི་ཡུལ་
བཅུ་དྲུག་པོ་གང་རུང་གི་རྣམ་པ་ཅན་གྱི་སེམས་དཔའི་རྣལ་འབྱོར། དེའི་མཚན་ཉིད་ཟེར་ན།
གཉིས་སྟོང་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་
ཐལ༑ མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེ་དང་གཅིག་ཡིན་པའི་ཕྱིར།
ཁ་ཅིག །དེ་སྐབས་འདིར་དངོས་སུ་བསྟན་པའི་དེའི་མཚན་ཉིད་ཟེར་ན། ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་གང་ཟག་གི་བདག་
མེད་རྟོགས་པའི་མཁྱེན་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་
གྲུབ་སྟེ། དེར་བསྡུས་པ་དང་ཕྱིར་བལྟས་དང༌། །ཞེས་གསུངས་པའི་ཕྱིར། འདོད་མི་ནུས་
ཏེ༑ ཆོས་ཅན་དེའི་ཕྱིར། གཞན་ཡང༌། རྒྱུན་མཐའི་བར་ཆད་མེད་ལམ་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། འཇིག་རྟེན་དོན་དམ་པར་འཇིག་པ་མེད་པར་མངོན་སུམ་

357
སྐབས་བཞི་པའི་སྤྱི་དོན།
དུ་རྟོགས་པའི་སེམས་དཔའི་རྣལ་འབྱོར་ཡིན་པའི་ཕྱིར་རོ། །དེས་ན་སེམས་དཔའི་རྒྱུད་ཀྱི་གཞི་
ཤེས་སྦྱོར་བའི་ཡུལ་དེ་ལ་བཅུ་དྲུག་ཏུ་ཡོད་དེ། དེ་ལ་དེ་བཞིན་གཤེགས་པ་འབྱུང་བ་ཤེས་པ་
ནས༑ དེ་བཞིན་གཤེགས་པས་དེ་བཞིན་ཉིད་ཀྱི་རྣམ་པ་རྟོགས་པ་ཤེས་པའི་བར་དུ་ཡོད་པའི་
ཕྱིར༑
༼ ལུང་མ་བསྟན་གྱི་ལྟ་བ་ངོས་བཟུང་བ། ༽
དེ་དག་གི་ནང་ནས། ཤེས་པ་སྟེ། །གཡོ་བ་ལ་སོགས་ཞེས་བྱ་དང༌། །ཞེས་པའི་དོན་ནི།
ལྟ་ངན་རྣམ་འཁྲུལ་གཞི་ལ་བརྟེན་ནས་འབྱུང་ཞིང་གང་ཟག་གི་བདག་མེད་པར་ཤེས་པའི་
སེམས་དཔའི་རྣལ་འབྱོར་ཆོས་ཅན། སེམས་དཔའི་རྒྱུད་ཀྱི་གང་ཟག་གི་བདག་མེད་རྟོགས་
པའི་གཞི་ཤེས་སྦྱོར་བའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། འདིའི་སྐབས་
སུ་སྤྱི་དོན་ལ། ལྟ་ངན་གྱི་དབྱེ་བ། བསྡུ་བ། གང་ཟག་གང་གི་ཡིན་པ། སྒྲ་བཤད་པའོ།།
དང་པོ་ནི། སྔོན་འཛམ་བུའི་གླིང་འདིར་མུ་སྟེགས་ཀྱི་སྟོན་པ་རྟོག་གེ་བ་དྲུག རྗེས་སྒྲོག་པ་
དྲུག ༑སྙོམས་འཇུག་པ་དྲུག་སྟེ་བཅོ་བརྒྱད་ཀྱི་བསྟན་པ་དར་བའི་དུས་སུ་ལྟ་ངན་དྲུག་ཅུ་རྩ་
གཉིས་ཀྱི་རྣམ་གཞག་བྱུང་བར་ཚངས་པའི་དྲ་བའི་མདོ་ལས་གསུངས་པ་ཡིན་ཏེ། དེ་ལ་སྔོན་
གྱི་མཐར་རྟོག་པའི་ལྟ་བ་བཅོ་བརྒྱད་དང༌། ཕྱི་མའི་མཐར་རྟོགས་པའི་ལྟ་བ་ཞེ་བཞི་གསུངས་
པའི་ཕྱིར། དང་པོ་གྲུབ་སྟེ། རྟག་པར་སྨྲ་བ་རྣམས་ཀྱི་བཞི། ཁ་ཅིག་རྟག་པར་སྨྲ་བ་རྣམས་
ཀྱི་བཞི། རྒྱུ་མེད་བར་སྨྲ་བ་རྣམས་ཀྱི་གཉིས། མཐའ་དང་ལྡན་མི་ལྡན་རྣམས་ཀྱི་བཞི།
ལྷ་སྤོང་མི་སྤོང་རྣམས་ཀྱི་བཞི་གསུངས་པའི་ཕྱིར། དེའི་ཡང༌། དང་པོ་ནི། ཕྱི་རོལ་བའི་
བསམ་གཏན་པ་འགའ་ཞིག་གིས་སྔོན་གནས་རྗེས་དྲན་གྱི་མངོན་ཤེས་ལ་བརྟེན་ནས་བར་
བསྐལ་ཉི་ཤུ་དང༌། བཞི་བཅུ་དང༌། བརྒྱད་ཅུ་དྲན་པ་དང༌། ལྷའི་མིག་གི་མངོན་ཤེས་ལ་
བརྟེན་ནས་སེམས་ཅན་ཁ་དོག་བཟང་བ་དང་ངན་པ་རྣམས་དེ་དང་དེར་སྐྱེས་བ་མཐོང་ནས་
བདག་དང་འཇིག་རྟེན་རྟག་པར་སྨྲ་བ་རྣམས་ཡིན་ནོ། །གཉིས་པ་ནི། ཚངས་ཆེན་གྱི་འཁོར་

358
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
འགའ་ཞིག་མིར་སྐྱེས་ཏེ་མངོན་ཤེས་བསྒྲུབས་ནས་བལྟས་པས་ཚངས་པ་ཆེན་པོ་མ་ཤི་བར་
མཐོང་ནས་ཚངས་པ་ཆེན་པོ་ནི་རྟག་ལ་ལྷ་གཞན་རྣམས་ནི་མི་རྟག་གོ་སྙམས་པ་དང༌། ཚངས་
པ་ཆེན་པོའི་འབྱུང་བ་ཆེན་པོ་རྣམས་ནི་མི་རྟག་ཅིང་སེམས་མ་འགགས་པར་མཐོང་ནས་འབྱུང་བ་
རྣམས་ནི་མི་རྟག་ལ་སེམས་རྟག་པར་ལྟ་བ་དང༌། འདོད་ལྷ་རྩེ་བས་རབ་ཏུ་བསླུས་བ་ཞིག་ཤི་
ནས་མིར་སྐྱེས་ཏེ་མངོན་ཤེས་བསྒྲུབས་ནས་བལྟས་པས་རང་གི་སྔར་གྱི་ཟླ་བོ་རྣམས་མ་ཤི་བར་
མཐོང་ནས་ལྷ་རྩེ་བས་བསླུས་པ་རྣམས་ནི་མི་རྟག་ལ་གཞན་རྣམས་རྟག་པར་ལྟ་བ་དང༌། ལྷ་
གྲོགས་ལ་ཡིད་འཁྲུལ་བ་ཁ་ཅིག་ཤི་ནས་མིར་སྐྱེས་ཏེ་མངོན་ཤེས་བསྒྲུབས་ནས་བལྟས་པས་
གཞན་རྣམས་མ་ཤི་བར་མཐོང་ནས། ལྷ་གྲོགས་ལ་ཡིད་འཁྲུལ་བ་དག་མི་རྟག་ལ་གཞན་
རྣམས་རྟག་གོ་སྙམ་དུ་ལྟ་བ་རྣམས་སོ། །གསུམ་པ་ནི། གཟུགས་མེད་ནས་ཤི་འཕོས་ནས་
འདོད་ལྷར་སྐྱེས་བའི་དྲང་སྲོང་འགའ་ཞིག་གིས་མངོན་ཤེས་བསྒྲུབས་ནས་བལྟས་པས་རང་གི་
ལུས་ཀྱི་རྒྱུ་སྔ་མ་གང་ཡིན་མ་མཐོང་ནས་རང་གི་ལུས་རྒྱུ་མེད་གློ་བུར་དུ་བྱུང་བར་ལྟ་བ་བསམ་
གཏན་ལ་བརྟེན་པ་དང༌། ཆར་དང་རླུང་སོགས་གློ་བུར་དུ་འབྱུང་ཞིང་ཤིང་རྣམས་ལ་རེས་
འགའ་མེ་ཏོག་དང་འབྲས་བུ་བརྒྱུད་དེ་གློ་བུར་དུ་འབྱུང་བར་ལྟ་བ་རྟོག་གེ་ལ་བརྟེན་པ་གཉིས་
སོ༑ ༑བཞི་པ་ནི། ཕྱི་རོལ་བའི་དྲང་སྲོང་མངོན་ཤེས་དང་ལྡན་པ་འགའ་ཞིག་གིས་འཇིག་རྟེན་
གྱི་མཐའ་འཆད་པར་འགྱུར་རོ། །འོན་ཏེ་འཆད་པར་འགྱུར་སྙམ་དུ་ཡང་དག་པར་འཚོལ་བ་ན་
འཇིག་པའི་བསྐལ་བ་དྲན་བའི་ཚེ་མཐའ་ཡོད་པའི་འདུ་ཤེས་འབྱུང༌། འཆགས་པའི་བསྐལ་པ་
དྲན་པའི་ཚེ་མཐའ་མེད་པའི་འདུ་ཤེས་འབྱུང༌། ཡང་དེ་དག་ཡུལ་རྒྱ་མཚོའི་མཐའ་ཡང་དག་
པར་འཚོལ་བ་ན་འོག་ཏུ་མནར་མེད་མན་ཆད་ལས་མ་མཐོང་ཞིང༌སྟེང་དུ་བསམ་གཏན་བཞི་
པ་ཡན་ཆད་ལས་མ་མཐོང་ཞིང༌། ཐད་ཀར་ཐམས་ཅད་ཕ་རོལ་ཟད་པའི་མཐའ་མ་མཐོང་བ་
དེའི་ཚེ་འོག་དང་སྟེང་དུ་མཐའ་ཡོད་པའི་འདུ་ཤེས་འབྱུང༌། ཐད་ཀར་མཐའ་མེད་པའི་འདུ་
ཤེས་འབྱུང་བའོ། །ལྔ་པ་ནི། བློ་མ་བྱང་བ་དང་། རྟོག་པ་མངོན་པའི་ང་རྒྱལ་ཅན་དང༌།
བློ་བྱང་བ་རྣམ་པར་མ་ངེས་པ་དང༌། ཤེས་པ་ཅན་ཞིང་ཀུན་ཏུ་རྨོངས་པ་བཞི་ལས་མངོན་པར་

359
སྐབས་བཞི་པའི་སྤྱི་དོན
མཐོ་བའི་ལམ་དགེ་བ་དང་མི་དགེ་བ་དང༌། ངེས་ལེགས་ཀྱི་ལམ་བདེན་པ་བཞི་ལས་བརྩམས་
ཏེ་དྲི་བ་དྲིས་པ་ན་དྲི་བ་རྣམས་ལ་ལན་གསལ་པོ་མི་འདེབས་པར་གཏམ་རླུང་ལ་སྐུར་ཞིང་
བདག་གིས་ལྷ་མི་སྤོང་བ་ཡིན་ནོ་སྒམ་དུ་ལྟ་པའོ། དེ་དག་མདོར་བསྡུས་པའི་སྡོམ་ནི། རྟག་
དང་ཁ་ཅིག་རྒྱུ་མེད་དང༌། མཐའ་ལྡན་དེ་བཞིན་ལྷ་མི་སྤོང༌། །ཞེས་པའོ། །གཉིས་པ་ནི།
འདུ་ཤེས་ཡོད་པར་སྨྲ་བ་རྣམས་ཀྱི་བཅུ་དྲུག །མེད་པར་སྨྲ་བ་རྣམས་ཀྱི་བརྒྱད། གཉིས་མིན་
དུ་སྨྲ་བ་རྣམས་ཀྱི་བརྒྱད། ཆད་པར་སྨྲ་བ་རྣམས་ཀྱི་བདུན། ཚེ་འདི་ཉིད་ལ་གྲོལ་བར་སྨྲ་བ་
རྣམས་ཀྱི་ལྔ་རྣམས་སུ་ཡོད། དང་པོ་བཅུ་དྲུག་ཡོད་དེ། བདག་གཟུགས་དང་ལྡན་པ་དང༌།
མི་ལྡན་པ་དང༌གཉིས་ཀ་དང༌། གཉིས་ཀ་མ་ཡིན་པ་དང༌། བདག་མཐའ་དང་ལྡན་པ་
དང་༑ མི་ལྡན་པ་དང༌། གཉིས་ཀ་ཡིན་པ་དང༌། གཉིས་ཀ་མ་ཡིན་པར་འདུ་ཤེས་པ་རྣམས་
ཀྱི་ལྟ་ངན་དང༌། བདག་བདེ་བ་ཡིན་པ་དང༌། སྡུག་བསྔལ་ཡིན་པ་དང༌། གཉིས་ཀ་ཡིན་པ་
དང༌། གཉིས་ཀ་མ་ཡིན་པར་འདུ་ཤེས་པ་ཅན་གྱི་བཞི་དང༌། བདག་གཅིག་པུ་ཡིན་པ་དང༌།
ཐ་དད་ཡིན་པ་དང༌། ཆུང་ངུ་ཡིན་པ་དང༌། ཚད་མེད་པར་འདུ་ཤེས་པ་ཅན་གྱི་བཞི་རྣམས་
ཡིན་ནོ། །གཉིས་པ་ནི། བདག་གཟུགས་ཅན་ཡིན་པར་འདུ་ཤེས་མེད། ཅེས་པ་ནས་བདག་
མཐའ་དང་ལྡན་མི་ལྡན་གཉིས་ཀ་མ་ཡིན་པར་འདུ་ཤེས་མེད་པའི་བར་བརྒྱད་དོ། །གསུམ་པ་
ནི༑ སྔ་མ་བརྒྱད་པོ་དེ་ཉིད་ལ་འདུ་ཤེས་ཡོད་པ་ཡང་མ་ཡིན། མེད་པ་ཡང་མ་ཡིན་པར་ཞེས་
སོགས་སྦྱར་ནས་ལྟ་བ་བརྒྱད་པོ་དེ་ཡིན་ནོ། །བཞི་པ་ནི། འདོད་པའི་མི་དང་ལྷ་དང་གཟུགས་
ཁམས་པ་དང་གཟུགས་མེད་སྐྱེ་མཆེད་རིགས་བཞི་སྟེ་བདུན་པོ་རྣམས་མ་ཤིའི་བར་དུ་ནད་དང་
འབྲས་དང་ཟུག་རྔུ་དང་བཅས་པ་ཡིན་ལ། ཤི་ནས་ཡེ་མེད་དུ་ལྟ་བ་བདུན་པོ་དེ་ཡིན་ནོ། །ལྔ་
པ་ནི། འདོད་པའི་ཡོན་ཏན་ལ་འཛེམ་མེད་དུ་སྤྱོད་པས་ཚེ་འདི་ལ་གྲོལ་བར་ལྟ་བ་དང༌།
བསམ་གཏན་བཞི་ཐོབ་པས་ཚེ་འདི་ཉིད་ལ་གྲོལ་བར་ལྟ་བ་བཞི་སྟེ་ལྔའོ། །དེ་དག་མདོར་
བསྡུས་པའི་སྡོམ་ནི། འདུ་ཤེས་ཡོད་སྨྲ་བཅུ་དྲུག་དང༌། མེད་དང་གཉིས་མིན་བརྒྱད་བརྒྱད་
དང༌། །ཆད་པར་སྨྲ་བ་རྣམས་ཀྱི་བདུན། །ཚེ་འདི་ཉིད་ལ་གྲོལ་བའི་ལྔ། །ཞེས་པའོ། །ལྟ་

360
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ངན་དྲུག་ཅུ་རྩ་གཉིས་པོ་འདི་དག་དོན་དྲུག་གི་སྒོ་ནས་ཤེས་པར་བྱ་སྟེ། རྒྱུ། སྔོན་དུ་འགྲོ་བ།
རྟེན༑ དུས། ལྟ་བ་ལ་བརྟེན་པ། སྐྱེས་པའི་གནས་རྣམས་ཀྱིས་ཤེས་པར་བྱ་བ་ཡིན་པའི་
ཕྱིར་ཏེ། དང་པོ་ནི། འཇིག་ཚོགས་ལ་ལྟ་བ་དང༌། གཉིས་པ་ནི། དམ་པ་མ་ཡིན་པའི་
ཆོས་ལ་སོགས་པ་ཐོས་པ་སྔོན་དུ་སོང་བའོ། །གསུམ་པ་ནི། བསྟན་དང་རྟོག་གེ་ལ་བརྟེན་པ་
དང་༑ བཞི་པ་ནི། འདས་པ་དང་ད་ལྟར་བའི་དུས་ལ་དམིགས་ནས་སྔོན་གྱི་མཐར་རྟོག་པ་
དང་མ་འོངས་པའི་དུས་ལ་དམིགས་ནས་ཕྱི་མའི་མཐར་རྟོགས་པ་དང༌། ལྔ་པ་ནི། རྟག་ཆད་
ཀྱི་ལྟ་བ་དང༌། མྱ་ངན་ལས་འདས་པ་ལ་བརྟེན་པའི་ལྟ་བའོ། །དྲུག་པ་ནི། བསམ་གཏན་
སོགས་ལ་བརྟེན་ནས་སྐྱེ་བར་བཤད་དོ། །རྩ་བ་ཤེས་རབ་ལས་ལྟ་ངན་དྲུག་ཅུ་རྩ་གཉིས་པོ་དེ་
དག་བཅུ་དྲུག་ཏུ་བསྡུས་ནས་བཤད་དེ། སྔོན་གྱི་མཐའ་ལ་བརྟེན་པའི་ལྟ་བ་བརྒྱད། ཕྱི་མའི་
མཐའ་ལ་བརྟེན་པའི་ལྟ་བ་བརྒྱད་དུ་གསུངས་པའི་ཕྱིར། དང་པོ་གྲུབ་སྟེ། བདག་འདས་པའི་
དུས་ན་བྱུང་བར་ལྟ་བ་དང༌། མ་བྱུང་བར་ལྟ་བ་དང༌། གཉིས་ཀར་ལྟ་བ་དང༌། གཉིས་ཀ་
མ་ཡིན་པར་ལྟ་བ་དང༌། བདག་རྟག་པར་ལྟ་བ་དང༌། མི་རྟག་པར་ལྟ་བ་དང༌། གཉིས་
ཀར་ལྟ་བ་དང༌། གཉིས་ཀ་མ་ཡིན་པར་ལྟ་བ་རྣམས་སུ་གསུངས་པའི་ཕྱིར། གཉིས་པ་གྲུབ་
སྟེ༑ བདག་མ་འོངས་པའི་དུས་ན་འབྱུང་བར་ལྟ་བ་དང༌། མི་འབྱུང་བར་ལྟ་བ་དང༌།
གཉིས་ཀར་ལྟ་བ་དང༌། གཉིས་ཀ་མ་ཡིན་པར་ལྟ་བ་དང༌། བདག་མཐའ་དང་ལྡན་པར་ལྟ་
བ་དང༌། མི་ལྡན་པར་ལྟ་བ་དང༌། གཉིས་ཀར་ལྟ་བ་དང༌། གཉིས་ཀ་མ་ཡིན་པར་ལྟ་བ་
རྣམས་སུ་ཡོད་པའི་ཕྱིར་ཏེ། རྩ་བཤེས་རབ་ལས། འདས་དུས་བྱུང་མ་བྱུང་ཞེས་དང༌།།
འཇིག་རྟེན་རྟག་པ་ལ་སོགས་པར། །ལྟ་བ་གང་ཡིན་དེ་དག་ནི། །སྔོན་གྱི་མཐའ་ལ་བརྟེན་པ་
ཡིན༑ ༑མ་འོངས་དུས་གཞན་འབྱུང་འགྱུར་དང༌། །མི་འབྱུང་འཇིག་རྟེན་མཐའ་སོགས་པར།།
ལྟ་བ་གང་ཡིན་དེ་དག་ནི། །ཕྱི་མའི་མཐའ་ལ་བརྟེན་པ་ཡིན། །ཞེས་གསུངས་པའི་ཕྱིར།
དེ་རྣམས་བཅུ་བཞིར་ཡང་གསུངས་ཏེ། །སྔོན་གྱི་མཐའ་ལ་བརྟེན་པ་བཞི། ཕྱི་མའི་མཐའ་ལ་
བརྟེན་པ་བཞི། མྱང་འདས་ལ་བརྟེན་པ་བཞི། ལུས་སྲོག་ལ་བརྟེན་པ་གཉིས་སུ་གསུངས་

361
སྐབས་བཞི་པའི་སྤྱི་དོན།
པའི་ཕྱིར་ཏེ། དེ་ཉིད་ལས། གང་འདས་ཕན་ཆད་མཐའ་སོགས་དང༌། །རྟག་ལ་སོགས་
པར་ལྟ་བ་དང༌།མྱང་ངན་འདས་དང་ཕྱི་མཐའ་དང༌། །སྔོན་གྱི་མཐའ་ལ་བརྟེན་པའོ།།
ཞེས་གསུངས་པའི་ཕྱིར། དེ་ཡང་དང་པོ་ནི། བདག་དང་འཇིག་རྟེན་རྟག་པར་བདེན་པར་ལྟ་
བ་དང༌། མི་རྟག་པར་བདེན་པར་ལྟ་བ་དང༌། གཉིས་ཀར་བདེན་པར་ལྟ་བ་དང༌། གཉིས་
ཀ་མ་ཡིན་པར་བདེན་པར་ལྟ་བ་རྣམས་སོ། །གཉིས་པ་ནི། བདག་དང་འཇིག་རྟེན་མཐའ་དང་
ལྡན་་པར་བདེན་པར་ལྟ་བ། དེ་དང་མི་ལྡན་པར་ལྟ་བ་དང༌། གཉིས་ཀར་ལྟ་བ་དང༌།
གཉིས་ཀ་མ་ཡིན་པར་བདེན་པར་ལྟ་བ་རྣམས་སོ། །གསུམ་པ་ནི། གྲོལ་བའི་བདག་གྲོངས་
ཕན་ཆད་དུ་འབྱུང་བར་ལྟ་བ་དང༌། མི་འབྱུང་བར་ལྟ་བ་དང༌། གཉིས་ཀར་ལྟ་བ་དང༌།
གཉིས་ཀར་མ་ཡིན་པར་བདེན་པར་ལྟ་བ་རྣམས་སོ། །བཞི་པ་ནི། ལུས་སྲོག་རྫས་ཐ་དད་དུ་
བདེན་པར་ལྟ་བ་དང༌། རྫས་གཅིག་ཏུ་བདེན་པར་ལྟ་བ་རྣམས་སོ། །གཉིས་པ་བསྡུ་བ་ནི།
དེ་ཐམས་ཅད་བསྡུ་ན། གཡོ་བ། འདུ་བ། བཀྲམ་པ། བཅུམ་པའི་ལུང་མ་བསྟན་གྱི་ལྟ་བ་
བཞིར་འདུ་སྟེ། མདོ་ལས། སེམས་གཡོ་བ་དང་འདུ་བ་དང་བཀྲམ་པ་དང་བཅུམ་པ་ཡང་
དག་པ་ཇི་ལྟ་བ་བཞིན་དུ་རབ་ཏུ་མཁྱེན་ཏོ། །ཞེས་གསུངས་པའི་ཕྱིར། གསུམ་པ་ནི།
བདག་དང་འཇིག་རྟེན་རྟག་པར་བདེན་པར་ལྟ་བ་དང༌། མཐའ་དང་མི་ལྡན་པ་སྟེ། སྐྱེ་བ་ཕྱི་
མ་ཕན་ཆད་དུ་འབྱུང་བར་ལྟ་བ་དང༌། དེ་བཞིན་གཤེགས་པ་གྲོངས་ཕན་ཆད་འབྱུང་པར་
བདེན་པར་ལྟ་བ་གསུམ་ནི་གྲངས་ཅན་གྱི་ལྟ་བ་ཡིན་ཅིང༌། དེ་རྣམས་ལ་གཡོ་བའི་ལུང་མ་
བསྟན་གྱི་ལྟ་བ་ཞེས་བྱ་སྟེ། དེ་རྣམས་རང་ཡུལ་ལ་སྒྲུབ་པའི་རྣམ་པས་འཇུག་པའི་ཕྱིར།
དེ་མི་རྟག་པར་ལྟ་བ་དང༌། མཐའ་དང་ལྡན་པ་སྟེ་སྐྱེ་བ་ཕྱི་མ་ཕན་ཆད་མི་འབྱུང་བར་ལྟ་བ་
དང༌། དེ་བཞིན་གཤེགས་པ་གྲོངས་ཕན་ཆད་དུ་མི་འབྱུང་བར་བདེན་པར་ལྟ་བ་གསུམ་ནི་རྒྱང་
འཕེན་གྱི་ལྟ་བ་ཡིན་ཅིང༌། དེ་རྣམས་ལ་འདུ་བའི་ལུང་མ་བསྟན་གྱི་ལྟ་བ་ཞེས་བྱ་སྟེ། དེ་
རྣམས་རང་ཡུལ་ལ་དགག་པའི་རྣམ་པས་འཇུག་པའི་ཕྱིར། མཐའ་དེ་གཉིས་ཀ་ཡིན་པར་
བདེན་པར་ལྟ་བ་གསུམ་ནི་གཅེར་བུ་བའི་ལྟ་བ་ཡིན་ཅིང༌། དེ་རྣམས་ལ་བཀྲམ་པའི་ལྟ་བ་ཞེས་

362
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
བྱ་སྟེ། དེ་རྣམས་རང་ཡུལ་ལ་དགག་སྒྲུབ་གཉིས་ཀ་ཆ་མཉམ་དུ་འཇུག་པའི་ཕྱིར། མཐའ་
གཉིས་གང་ཡང་བརྗོད་དུ་མེད་པར་བདེན་པར་ལྟ་བ་གསུམ་ནི་གནས་མ་བུ་བའི་ལྟ་བ་ཡིན་ཅིང༌།
དེ་ལ་བཅུམ་པའི་ལྟ་བ་ཞེས་བྱ་སྟེ། དེ་རྣམས་རང་ཡུལ་ལ་དགག་སྒྲུབ་གཉིས་ཀ་བཀག་པས་
འཇུག་པའི་ཕྱིར། ལུས་སྲོག་རྫས་གཅིག་ཏུ་བདེན་པར་ལྟ་བ་བྱེ་བྲག་པའི་རྒྱུད་ལ་ཡོད་ཅིང༌
རྫས་ཐ་དད་དུ་བདེན་པར་ལྟ་བ་གྲངས་ཅན་གྱི་རྒྱུད་ལ་ཡོད་དེ། བྱེ་བྲག་པས་གང་ཟག་གི་
བདག་གཟུགས་བེམ་པོར་འདོད་ཅིང་གྲངས་ཅན་གྱིས་ཤེས་རིག་དུ་འདོད་པའི་ཕྱིར། བདག་ནི་
གང་ཟག་གི་བདག་དང༌། འཇིག་རྟེན་ནི་དེའི་ལོངས་སྤྱད་བྱར་གྱུར་པའི་སྣོད་ཀྱི་འཇིག་རྟེན་
ཡིན་ཅིང་གྲོལ་བའི་བདག་ནི་དེ་བཞིན་གཤེགས་པས་ཀྱང་གང་ཟག་གི་བདག་གི་རྣམས་གྲངས་
སུ་འདོད་དོ། །གཉིས་མིན་དུ་ལྟ་བའི་དོན་ནི་རང་བཞིན་རྟག་ལ་གནས་སྐབས་མི་རྟག་པར་ལྟ་
བའོ༑ ༑བཞི་པ་ནི། འདི་རྣམས་ལ་ལུང་མ་བསྟན་གྱི་ལྟ་བ་ཞེས་བརྗོད་པའི་རྒྱུ་མཚན་ཡོད་དེ།
འདི་དག་གིས་ཇི་ལྟར་བཟུང་བའི་དོན་བཅོམ་ལྡན་འདས་ལ་ཞུས་པས་ལན་ལུང་མ་བསྟན་པའི་
དོན་གྱིས་དེ་ལྟར་བཤད་པའི་ཕྱིར། ལན་ལུང་མི་སྟོན་པའི་རྒྱུ་མཚན་ཡོད་དེ། གང་ཟག་གི་
བདག་མེད་པར་བསྟན་པའི་སྒོ་ནས་དེའི་ལན་སྟོན་དགོས་པ་གང་ཞིག །འདི་རྣམས་ཞུ་བ་པོ་དེ་
དག་གང་ཟག་གི་བདག་མེད་སྟོན་པའི་སྣོད་དུ་མི་རུང་བའི་ཕྱིར། དང་པོ་གྲུབ་སྟེ། ཞུ་བ་པོ་དེ་
རྣམས་ཁྱད་གཞི་གང་ཟག་གི་བདག་ལས་བརྩམས་པའི་ཞུ་བ་ཡིན་པའི་ཕྱིར། གཉིས་པ་གྲུབ་
སྟེ༑ རིན་ཆེན་ཕྲེང་བར། འཇིག་རྟེན་མཐའ་དང་ལྡན་ནམ་ཞེས། །ཞུས་ན་རྒྱལ་བ་མི་
གསུངས་བཞུགས། །གང་ཕྱིར་དེ་ལྟར་ཟབ་པའི་ཆོས། །སྣོད་མིན་འགྲོ་ལ་མི་གསུངས་པ།།
དེ་ཡི་ཕྱིར་ན་མཁས་རྣམས་ཀྱིས། །ཀུན་མཁྱེན་ཐམས་ཅད་མཁྱེན་པར་ཤེས། །ཞེས་གསུངས་
པའི་ཕྱིར། དེས་ན་གྲོལ་བ་དོན་གཉེར་རྣམས་ཀྱིས་ལྟ་ངན་གྱིས་མ་གོས་པ་ལ་འབད་རིགས་ཏེ།
དཀོན་མཆོག་བརྩེགས་པ་ལས། འོད་སྲུང་འཇིགས་ཚོགས་ལ་ལྟ་བའི་རི་བོ་ཙམ་ནི་སླ་ཡི།
མངོན་པའི་ང་རྒྱལ་ཅན་གང་སྟོང་པ་ཉིད་དུ་ལྟ་བ་ནི་དེ་ལྟ་མ་ཡིན་ནོ། །ཞེས་དང༌། རྩ་ཤེས་
ལས༑ རྒྱལ་བ་རྣམས་ཀྱིས་སྟོང་པ་ཉིད། །ལྟ་ཀུན་ངེས་པར་འབྱིན་པར་གསུངས། །གང་

363
སྐབས་བཞི་པའི་སྤྱི་དོན།
དག་སྟོང་པ་ཉིད་ལྟ་བ། དེ་དག་སྒྲུབ་ཏུ་མེད་པར་གསུངས། །ཞེས་གསུངས་པའི་ཕྱིར་དང༌།
རྒྱུད་བླ་མར། ཉོན་མོངས་རྨོངས་བདག་རྣམས་ཀྱིས་འཕགས་ལ་སྐུར་བ་དང༌། དེས་
གསུངས་ཆོས་ལ་བརྙས་གང་དེ་ཀུན་ཞེན་ལྟས་བྱས། །ཞེས་སོགས་གསུངས་པའི་ཕྱིར།
ཁོ་ན་རེ། རྒྱང་འཕེན་གྱིས་གྲོལ་བའི་བདག་ཁས་ལེན་པར་ཐལ། ཕྱི་མའི་མཐའ་ལ་བརྟེན་
པའི་ལྟ་བ་བཞིའི་མཚན་གཞི་འཐད་པ་གང་ཞིག །དེའི་ལྟ་བ་གཉིས་པ་རྒྱང་འཕེན་ལ་སྦྱོར་
རིགས་པའི་ཕྱིར་ན་མ་ཁྱབ། འདོད་མི་ནུས་ཏེ། དེས་ཐར་པ་ཁས་མི་ལེན་པའི་ཕྱིར། ཁ་
ཅིག༑ ༑བདག་དང་འཇིག་རྟེན་མི་རྟག་པར་བདེན་པར་ལྟ་བའི་ལྟ་བ་ཆོས་ཅན། ཁྱོད་ཀྱི་ཞེན་
ཡུལ་མེད་པར་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་དེ་སེམས་དཔའི་རྒྱུད་ཀྱི་
གཞི་ཤེས་སྦྱོར་བ་ཡིན་པར་ཐལ། ཁྱོད་འདིར་བསྟན་ལུང་མ་བསྟན་གྱི་ལྟ་བ་ཡིན་པའི་ཕྱིར།
འདོད་ན། བདག་དང་འཇིག་རྟེན་བདག་མེད་དུ་རྟོགས་པའི་དེ་ཡང་དེར་ཐལ་ལོ། །གཞན་
ཡང༌། དེ་བཞིན་གཤེགས་པ་གྲོངས་པ་ཡོད་པར་ཐལ་ལོ། །དམ་བཅའ་འཐད་པའི་ཕྱིར།
འདོད་ན། དེ་བཞིན་གཤེགས་པ་ཤི་བ་ཡོད་པར་ཐལ་ལོ། །ཞེས་བཀག་ནས་ཁོ་རང་གི་
ལུགས་ལ། རྟག་པས་ཁྱད་པར་དུ་བྱས་པའི་བདག་དང་འཇིག་རྟེན་རང་རྐྱ་ཐུབ་པའི་རྫས་ཡོད་
དུ་ལྟ་བ་དང༌དེ་བཞིན་དུ་མི་རྟག་པ་དང༌། གཉིས་ཀ་དང༌། གཉིས་ཀ་མ་ཡིན་པས་ཁྱད་
པར་དུ་བྱས་པའི་བདག་དང་འཇིག་རྟེན་རང་རྐྱ་ཐུབ་པའི་རྫས་ཡོད་དུ་ལྟ་བའི་ལྟ་བ་རྣམས་སྔོན་
གྱི་མཐའ་ལ་བརྟེན་པ་དང༌། མཐའ་དང་ལྡན་པ་དང༌། མི་ལྡན་པ་དང༌། གཉིས་ཀ་དང༌།
གཉིས་ཀ་མ་ཡིན་པས་ཁྱད་པར་དུ་བྱས་པའི་བདག་དང་འཇིག་རྟེན་རང་རྐྱ་ཐུབ་པའི་རྫས་ཡོད་
དུ་ལྟ་བ་རྣམས་ཕྱི་མའི་མཐའ་ལ་བརྟེན་པ་དང༌། བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་
འབྱུང་བས་ཁྱད་པར་དུ་བྱས་པའི་སོ་སྐྱེ་ཐ་མལ་པ་རང་རྐྱ་ཐུབ་པའི་རྫས་ཡོད་དུ་ལྟ་བ་དང༌།
དེ་བཞིན་དུ་མི་འབྱུང་བ་དང༌། གཉིས་ཀ་དང༌། གཉིས་ཀ་མ་ཡིན་པས་ཁྱད་པར་དུ། ཞེས་
སོགས་མྱང་འདས་ཀྱི་མཐའ་ལ་བརྟེན་པ་དང༌། རྫས་གཅིག་པས་ཁྱད་པར་དུ་བྱས་པའི་སྐྱེས་
བུ་རང་རྐྱ་ཐུབ་པའི་རྫས་ཡོད་དུ་ལྟ་བ་དང༌། རྫས་ཐ་དད་པས་ཁྱད་པར་དུ་བྱས་པའི་དེ་དེར་ལྟ་

364
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
བ་གཉིས་ལུས་སྲོག་ལ་བརྟེན་པའི་ལུང་མ་བསྟན་གྱི་ལྟ་བ་ཡིན། ཞེས་ཟེར་ན། གཡོ་བ་ལ་
སོགས་ཞེས་བྱ་དང༌། །ཞེས་པའི་སྐབས་ནས་དངོས་སུ་བསྟན་པའི་སེམས་དཔའི་སྦྱོར་བ་ཡིན་
ན༑ གཞི་ཤེས་སྦྱོར་བ་ཡིན་དགོས་པར་ཐལ། ཁྱོད་ཀྱི་ཐལ་འགྱུར་དང་པོ་ལ་ཁྱབ་འབྲེལ་
ཡོད་པའི་ཕྱིར། འདོད་ན། དེ་བཞིན་གཤེགས་པ་འབྱུང་བ་དང༌། །ཞེས་སོགས་ལ་དེར་
ཐལ༑ འདོད་པའི་ཕྱིར། འདོད་ན། འཇིག་རྟེན་དོན་དམ་པར་འཇིག་པ་མེད་པར་རྟོགས་པའི་
བྱང་སེམས་ཀྱི་སྦྱོར་བ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། འཇིག་རྟེན་
འཇིག་མེད་བདག་ཉིད་དང༌། །ཞེས་གསུངས་པའི་ཕྱིར། གཞན་ཡང༌། གྲངས་ཅན་གྱིས་
བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་དུ་བྱས་པའི་སོ་སྐྱེ་ཐ་མལ་པ་
རང་རྐྱ་ཐུབ་པའི་རྫས་ཡོད་དུ་ཁས་ལེན་པར་ཐལ དམ་བཅའ་དེ་རྣམས་འཐད་པ་གང་ཞིག།
མྱང་འདས་ཀྱི་མཐའ་ལ་བརྟེན་པའི་ལུང་མ་བསྟན་གྱི་ལྟ་བ་དང་པོ་གྲངས་ཅན་གྱི་རྒྱུད་ལ་ཡོད་
པའི་ཕྱིར། འདོད་ན། དེ་འདྲའི་སོ་སྐྱེ་ཐ་མལ་པ་ཁས་ལེན་པར་ཐལ་ལོ། །འདོད་ན། དེས་
དེ་ཁོ་ཁོ་རང་དུ་ཁས་ལེན་པར་ཐལ་ལོ། །འདོད་ན། དེས་སོ་སྐྱེ་ཐ་མལ་པ་བདེན་སྟོང་དུ་ཁས་
ལེན་པར་ཐལ། འདོད་པའི་ཕྱིར། གཞན་ཡང༌། ལུང་མ་བསྟན་གྱི་ལྟ་བ་བཅུ་བཞི་ལ་འཛིན་
སྟངས་མི་མཐུན་པའི་ཁྱད་པར་མེད་པར་ཐལ། དེ་རྣམས་རང་རྐྱ་ཐུབ་པའི་རྫས་ཡོད་དུ་འཛིན་
པའི་རྣམ་པ་ཅན་དུ་མཚུངས་པའི་ཕྱིར་ཏེ། དམ་བཅའ་འཐད་པའི་ཕྱིར། ཁ་ཅིག །གང་ཟག་
གི་བདག་དང༌། འཇིག་རྟེན་རྟག་པ་དང༌། མི་རྟག་པ་དང༌། གཉིས་ཀ་དང༌། གཉིས་ཀ་མ་
ཡིན་པར་རྫས་ཡོད་དུ་ལྟ་བ་རྣམས་སྔོན་གྱི་མཐའ་ལ་བརྟེན་པ་དང༌། དེ་མཐའ་དང་ལྡན་པ་
དང་༑ མི་ལྡན་པ་དང༌། གཉིས་ཀ་དང༌། གཉིས་ཀ་མ་ཡིན་པར་རྫས་ཡོད་དུ་ལྟ་བ་རྣམས་
ཕྱི་མའི་མཐའ་ལ་བརྟེན་པ་དང༌། གྲོལ་བའི་གང་ཟག་གི་བདག་གྲོངས་ཕན་ཆད་འབྱུང་མི་
འབྱུང་གཉིས་ཀ་དང༌། གཉིས་ཀ་མ་ཡིན་པར་རྫས་ཡོད་དུ་ལྟ་བ་རྣམས་མྱང་འདས་ཀྱི་མཐའ་
ལ་བརྟེན་པ་དང༌། ལུས་སྲོག་རྫས་ཐ་དད་དུ་བདེན་པར་ལྟ་བ་དང༌། རྫས་གཅིག་ཏུ་བདེན་
པར་ལྟ་བ་གཉིས་ལུས་སྲོག་ལ་བརྟེན་པའི་ལྟ་བ་ཡིན་ཟེར་ན། གནས་མ་བུའི་སྡེ་པ་དེས།

365
སྐབས་བཞི་པའི་སྤྱི་དོན
གང་ཟག་གི་བདག་དང་འཇིག་རྟེན་རྟག་མི་རྟག་གང་དུ་ཡང་བརྗོད་དུ་མེད་པའི་རྫས་ཡོད་དུ་གྲུབ་
པར་ཁས་ལེན་པར་ཐལ། དམ་བཅའ་འཐད་པ་གང་ཞིག །སྔོན་གྱི་མཐའ་ལ་བརྟེན་པའི་ལུང་
མ་བསྟན་གྱི་ལྟ་བ་བཞི་པ་གནས་མ་བུ་བའི་རྒྱུད་ལ་ཡོད་པའི་ཕྱིར། འདོད་ན། དེས་སྣོད་ཀྱི་
འཇིག་རྟེན་རང་རྐྱ་ཐུབ་པའི་རྫས་ཡོད་དུ་ཁས་ལེན་པར་ཐལ། འདོད་པ་གང་ཞིག །སྐབས་
འདིར་བསྟན་གྱི་འཇིག་རྟེན་དེ་སྣོད་ཀྱི་འཇིག་རྟེན་ལ་བྱེད་པར་གསེར་ཕྲེང་ལས་གསུངས་པའི་
ཕྱིར༑ འདོད་མི་ནུས་ཏེ། དེས་དེ་བཏགས་ཡོད་དུ་ཁས་ལེན་པའི་ཕྱིར་ཏེ། དེས་བུམ་པ་
བཏགས་ཡོད་དུ་ཁས་ལེན་པའི་ཕྱིར་ཏེ། བྱེ་བྲག་སྨྲ་བས་དེ་ལྟར་ཁས་ལེན་པ་གང་ཞིག།
མཚུངས་པའི་ཕྱིར། ཁ་ཅིག །བདག་དང་འཇིག་རྟེན་རྟག་པར་ལྟ་བ། མི་རྟག་པར་ལྟ་བ།
གཉིས་ཀར་ལྟ་བ། གཉིས་ཀ་མ་ཡིན་པར་ལྟ་བ་བཞི་སྔོན་གྱི་མཐའ་དང༌། དེ་མཐའ་དང་
ལྡན་པ་དང༌། མི་ལྡན་པ་དང༌། གཉིས་ཀ་དང༌། གཉིས་ཀ་མ་ཡིན་པར་ལྟ་བ་བཞི་ཕྱི་མའི་
མཐའ་དང༌། གྲོལ་བའི་བདག་གྲོངས་ཕན་ཆད་འབྱུང་བ་དང༌། མི་འབྱུང་བ་དང༌། གཉིས་
ཀ་དང༌། གཉིས་ཀ་མ་ཡིན་པར་ལྟ་བ་བཞི་མྱང་འདས་ཀྱི་མཐའ་ལ་བརྟེན་པ་དང༌། ལུས་
སྲོག་རྫས་གཅིག་དང༌། རྫས་ཐ་དད་དུ་ལྟ་བ་གཉིས་ནི་ལུས་སྲོག་ལ་བརྟེན་པའི་ལུང་མ་བསྟན་
གྱི་ལྟ་བ་ཡིན་ཟེར་ན། བདག་དང་འཇིག་རྟེན་མི་རྟག་པར་ལྟ་བའི་ལྟ་བ་ཆོས་ཅན། ལུང་མ་
བསྟན་གྱི་ལྟ་བ་མ་ཡིན་པར་ཐལ། ལྟ་བ་རྣམ་དག་ཡིན་པའི་ཕྱིར། རྟགས་གྲུབ་སྟེ། བདག་
དང་འཇིག་རྟེན་མི་རྟག་པ་ཡིན་པའི་ཕྱིར། དེ་བཞིན་དུ། དེ་རྟག་མི་རྟག་གཉིས་ཀ་མ་ཡིན་
པར་ལྟ་བ་ལ་རིགས་འགྲེའོ། །གཞན་ཡང༌། བདག་དང་འཇིག་རྟེན་མཐའ་དང་ལྡན་པར་
ཐལ༑ དེ་མཐའ་དང་མི་ལྡན་པ་མ་ཡིན་པའི་ཕྱིར། མ་གྲུབ་ན། དེར་ལྟ་བའི་ལྟ་བ་དེ་ལྟ་བ་
རྣམ་དག་ཏུ་ཐལ་ལོ། །རྩ་བར་འདོད་ན། དེས་རིགས་འགྲེའོ། །དེས་གཞན་རྣམས་ལ་ཤེས་
པར་བྱའོ། །ཁ་ཅིག ། ལུས་སྲོག་རྫས་ཐ་དད་དུ་ལྟ་བའི་ལྟ་བ་དེ་ལྟ་བ་རྣམ་དག་ཏུ་ཐལ།
དེ་རྫས་ཐ་དད་ཡིན་པའི་ཕྱིར་ཏེ། ལུས་སེམས་རྫས་ཐ་དད་ཡིན་པའི་ཕྱིར། མ་གྲུབ་ན།
ལུས་ཞིག་པ་ན་སེམས་ཞིག་པར་འགྱུར་བར་ཐལ་ལོ། །འདོད་ན། སྐྱེ་བ་ཕྱི་མ་མེད་པར་ཐལ་

366
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ལོ་ཟེར་ན། མི་འཐད་དེ། ལུས་སེམས་བདག་ཉིད་གཅིག་མ་ཡིན་པར་ཐལ། དེ་གཉིས་རྫས་
ཐ་དད་ཡིན་པའི་ཕྱིར། འདོད་ན། ལུས་ཤེས་པའི་བདག་ཉིད་མ་ཡིན་པར་ཐལ། འདོད་པའི་
ཕྱིར༑ གཞན་ཡང༌། ལུས་སྲོག་རྫས་ཐ་དད་དུ་འདོད་པ་མི་འཐད་དེ། སྲོག་རླུང་ཡིན་ལ་
རླུང་ལུས་ཀྱི་བྱེ་བྲག་ཡིན་པའི་ཕྱིར་རོ།།
༼ ལམ་ཤེས་སྦྱོར་བའི་ཤེས་མཚན་བཤད་པ།༽
༈ གཉིས་པ་ལམ་ཤེས་སྦྱོར་བའི་ཤེས་མཚན་བཤད་པ་ལ། མཚམས་སྦྱར། རྩ་བ།
འགྲེལ་བ་གསུམ་ལས། དང་པོ་ནི། གཞི་ཤེས་སྦྱོར་བའི་ཤེས་མཚན་བཤད་པ་དེའི་འོག་ཏུ་
ལམ་ཤེས་སྦྱོར་བའི་ཤེས་མཚན་འཆད་པའི་རྒྱུ་མཚན་ཡོད་དེ སྐྱེ་རིམ་ཀྱི་དབང་གིས་དེ་ལྟར་
བཤད་པའི་ཕྱིར། ཞེས་འཆད་པ་ལ། དེའི་འོག་ཏུ་ལམ་ཤེས་པ་ཉིད་ཀྱི་སྒོ་ནས། ཞེས་
གསུངས༑ གཉིས་པ་ནི ལམ་ཤེས་སྦྱོར་བའི་ཤེས་མཚན་དེ་སྟོན་པ་ལ། སྟོང་ཉིད་མཚན་
མ་མེད་བཅས་དང༌། །ཞེས་སོགས་གསུངས། གསུམ་པ་ནི དེ་ཉིད་ཚིག་དོན་གྱི་སྒོ་ནས་
བཤད་པ་ལ། སྟོང་པ་དང༌། ཞེས་སོགས་གསུངས། འདི་ལ་ཡང་ལམ་ཤེས་སྦྱོར་བའི་
ཡུལ་བཅུ་དྲུག་ཡོད་པའི་དང་པོ་ཆོས་ཐམས་ཅད་སྟོང་པ་ཉིད་དུ་ཤེས་པ་དང༌། རྒྱུའི་མཚན་མ་
མེད་པར་ཤེས་པ་དང༌། འབྲས་བུ་ལ་སྨོན་པར་བྱར་མེད་པ་ཤེས་པ་གསུམ་སྟོན་པ་ལ། མདོ་
ལས༑ དེ་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ན་འདོད་པ་ན་སྤྱོད་པ་
དང་གཟུགས་ན་སྤྱོད་པའི་ལྷའི་བུ་གང་ཇི་སྙེད་པ་དེ་དག་ཐམས་ཅད་ལྷ་རྫས་ཀྱི་ཙན་དན་གྱི་ཕྱེ་མ་
བཟུང་ནས་བཅོམ་ལྡན་འདས་ག་ལ་བ་དེར་དོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་
ལ་སྤྱི་བོས་ཕྱག་འཚལ་ཏེ་ཕྱོགས་གཅིག་ཏུ་འཁོད་དོ། །འཁོད་ནས་ལྷའི་བུ་དེ་དག་གིས་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཤེར་ཕྱིན་ཟབ་མོ་འདི་བཤད་ན་
ཤེར་ཕྱིན་གྱི་མཚན་ཉིད་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། ལྷའི་བུ་
དག་ཤེར་ཕྱིན་ཟབ་མོ་འདིའི་མཚན་ཉིད་ནི་སྟོང་པ་ཉིད་དོ། །ལྷའི་བུ་དག་ཤེར་ཕྱིན་ཟབ་མོ་

367
སྐབས་བཞི་པའི་སྤྱི་དོན།
འདིའི་མཚན་ཉིད་ནི་མཚན་མ་མེད་པའོ། །ལྷའི་བུ་དགཤེར་ཕྱིན་ཟབ་མོ་འདིའི་མཚན་ཉིད་ནི་
སྨོན་པ་མེད་པའོ། །ཞེས་གསུངས། དེའི་དོན་བཤད་པ་ལ། སྟོང་ཉིད་མཚན་མ་མེད་བཅས་
དང་༑ །སྨོན་པ་རྣམ་པར་སྤངས་པ་དང༌། །ཞེས་དང༌། སྟོང་པ་དང༌། མཚན་མ་མེད་པ་
དང་༑ སྨོན་པ་མེད་པ་དང༌། ཞེས་གསུངས། བཞི་པ་རྟེན་འབྲེལ་ལུགས་འབྱུང་གིས་སྐྱེ་བ་
མེད་པར་དང༌། ལུགས་ལྡོག་གིས་འགགས་པ་མེད་པ་དང༌། སོགས་སྒྲས་བསྟན་པ་ཀུན་
ནས་ཉོན་མོངས་པ་མེད་པ་དང༌། དྲི་མ་དང་བྲལ་བའི་རྣམ་པར་བྱང་བ་མེད་པ་དང༌། བླང་
དོར་གྱི་དངོས་པོ་མེད་པ་དང༌། མྱ་ངན་ལས་འདས་པའི་ངོ་བོ་ཉིད་ཤེས་པ་དང༌། ཆོས་ཀྱི་
དབྱིངས་ཀྱི་དངོས་པོ་གནས་པའི་རྟེན་མེད་པར་ཤེས་པ་བདུན་དང༌། དེ་དག་ཀྱང་ནམ་མཁའི་
མཚན་ཉིད་ལྟར་ཤེས་པའི་རྣམ་པ་བརྒྱད་སྟོན་པ་ལ། ལྷའི་བུ་དག་ཤེར་ཕྱིན་ཟབ་མོ་འདིའི་
མཚན་ཉིད་སྐྱེ་བ་མེད་པའོ། །མཚན་ཉིད་འགག་པ་མེད་པའོ། །མཚན་ཉིད་ཀུན་ནས་ཉོན་
མོངས་པ་མེད་པའོ། །མཚན་ཉིད་རྣམ་པར་བྱང་བ་མེད་པའོ། །མཚན་ཉིད་དངོས་པོ་མེད་
པའོ༑ ༑མཚན་ཉིད་རང་བཞིན་མེད་པའོ། །མཚན་ཉིད་རྟེན་མེད་པའོ། །མཚན་ཉིད་ནམ་
མཁའོ༑ ༑ཞེས་སོགས་གསུངས། དེའི་དོན་བཤད་པ་ལ། སྐྱེ་མེད་འགག་པ་མེད་སོགས་
དང༌། །ཞེས་དང༌། སྐྱེ་བ་མེད་པ་དང༌། འགག་པ་མེད་པ་དང༌། སོགས་པ་ཞེས་བྱ་བའི་
སྒྲས་བསྡུས་པ། ཀུན་ནས་ཉོན་མོངས་པ་མེད་པ་དང༌། རྣམ་པར་བྱང་བ་མེད་པ་དང༌།
དངོས་པོ་མེད་པ་དང༌། ངོ་བོ་ཉིད་དང༌། རྟེན་མེད་པ་དང༌། ནམ་མཁའི་མཚན་ཉིད་དེ་དྲུག་
དང༌། ཞེས་གསུངས། མདོ་ལས། ངོ་བོ་ཉིད་མེད་པའོ། །ཞེས་འབྱུང་ཡང༌། ངོ་བོ་ཉིད་
ཤེས་པ་ཞེས་བྱ་བ་རིགས་ཏེ། ཉི་སྣང་ལས། ངོ་བོ་ཉིད་ཤེས་པ་ཞེས་དང༌། རྒྱན་སྣང་ལས།
མྱ་ངན་ལས་འདས་པའོ། །ཞེས་བྱ་བ་ནི་ངོ་བོ་ཉིད་ཤེས་པའོ། །ཞེས་གསུངས་པའི་
ཕྱིར། བཅུ་གཉིས་པ་ལྷ་མི་སོགས་ཀྱི་ཆོས་ཉིད་རྣམ་པར་འཁྲུགས་པའམ་དོར་བ་མེད་པར་
ཤེས་པ་དང། རྒྱུ་རྐྱེན་གྱིས་མངོན་པར་འདུ་མི་བྱེད་པར་ཤེས་པ་དང༌། ཆོས་ཉིད་རྣམ་པར་མི་
རྟོག་པར་ཤེས་པ་དང༌། ཆོས་རྣམས་ཀྱི་མཚན་ཉིད་ཀྱི་རབ་ཏུ་དབྱེ་བ་ཤེས་པ་དང༌། དོན་དམ་

368
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
པར་མཚན་ཉིད་ཐམས་ཅད་མེད་པར་ཤེས་པ་དང་ལྔ་སྟོན་པ་ལ། ལྷའི་བུ་དག་མཚན་ཉིད་དེ་
དག་ནི་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱིས་དཀྲུགས་པར་ནུས་པ་མེད་དོ།།
ཞེས་སོགས་དང༌། ལྷའི་བུ་དག་མཚན་ཉིད་དེ་དག་ནི་གཟུགས་ཀྱིས་འདུས་བྱས་པ་མ་ཡིན་ནོ།།
ཞེས་སོགས་དང༌། ལྷའི་བུ་དག་མཚན་ཉིད་དེ་དག་ནི་མིའ མ་མི་མ་ཡིན་པའམ་ཟག་པ་དང་
བཅས་པའམ་ཟག་པ་མེད་པའམ་འཇིག་རྟེན་པའམ་འཇིག་རྟེན་ལས་འདས་པའམ་འདུས་བྱས་
སམ་འདུས་མ་བྱས་ཀྱི་མ་ཡིན་ནོ།། ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་
པ༑ ལྷའི་བུ་དག་དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་སྟེ། ཆོས་ཀྱི་
དབྱིངས་འདི་གནས་པའི་ཕྱིར་ཏེ། དེ་ལྟར་མཚན་ཉིད་གནས་པ་དེ་ཡང་དག་པ་ཇི་ལྟ་བ་བཞིན་
དུ་གནས་པ་དེ་ལྟར་དེ་བཞིན་གཤེགས་པས་མངོན་པར་སངས་རྒྱས་ཏེ། དེའི་ཕྱིར་དེ་བཞིན་
གཤེགས་པ་དེ་བཞིན་གཤེགས་པ་ཞེས་བརྗོད་དོ། །ཞེས་སོགས་དང༌། དེ་ནས་བཅོམ་ལྡན་
འདས་ཀྱིས་འདོད་པ་ན་སྤྱོད་པ་དང་གཟུགས་ན་སྤྱོད་པའི་ལྷའི་བུ་རྣམས་ལ་བཀའ་སྩལ་པ།
ལྷའི་བུ་དག་གཟུགས་ཀྱི་མཚན་ཉིད་ནི་གཟུགས་སུ་རུང་བ་སྟེ། དེ་ནི་དེ་བཞིན་གཤེགས་པས་
མཚན་ཉིད་མེད་པར་མངོན་པར་སངས་རྒྱས་སོ། །ཞེས་སོགས་གསུངས། དེའི་དོན་བཤད་
པ་ལ། ཆོས་ཉིད་རྣམ་པར་འཁྲུགས་མེད་དང༌། །འདུ་མི་བྱེད་དང་རྣམ་མི་རྟོག ། རབ་
དབྱེ་མཚན་ཉིད་མེད་ཉིད་ལ། །ཞེས་དང༌། ཆོས་ཉིད་རྣམ་པར་འཁྲུགས་པ་མེད་པ་དང༌།
འདུ་མི་བྱེད་པ་དང༌། རྣམ་པར་མི་རྟོག་པ་དང༌། རབ་ཏུ་དབྱེ་བ་དང༌། མཚན་ཉིད་མེད་པ་
ཞེས་བྱ་བ་འདི་རྣམས་ཀྱི་ཞེས་གསུངས། དེ་དག་གི་དོན་བསྡུས་ཏེ་སྟོན་པ་ལ། ལམ་ཤེས་
ཉིད་ཀྱི་སྐབས་ཀྱི་ནི། །ཤེས་པའི་མཚན་ཉིད་བསྡུས་པ་ཡིན། །ཞེས་དང༌། ཤེས་པའི་རྣམ་
པའི་ཁྱད་པར་བཅུ་དྲུག་གིས་ཇི་ལྟ་བ་བཞིན་དུ་ལམ་ཤེས་པ་ཉིད་ཀྱི་སྦྱོར་བ་དག་མཚོན་པས་ན་
ཤེས་པའི་མཚན་ཉིད་ལམ་ཤེས་པ་ཉིད་ཀྱིས་བསྡུས་པ་ཡིན་ནོ། ། ཞེས་གསུངས། གཞུང་
དོན་ནི། དོན་དམ་པར་སེམས་ཅན་གྱི་དོན་དུ་གོ་ཆ་བགོས་པ་མེད་ལ་ཐ་སྙད་དུ་དེ་ཐམས་ཅད་
མྱ་ངན་ལས་འདའ་བར་གོ་བགོས་པའི་གཞན་དོན་གྱི་གོ་ཆ་བྱ་དཀའ་བ་སྒྲུབ་པ་དང་། ཐེག་པ་

369
སྐབས་བཞི་པའི་སྤྱི་དོན།
གཞན་དུ་མི་ལྟུང་བའི་མཚན་ཉིད་ཀྱི་ཐེག་ཆེན་དུ་མཐའ་གཅིག་་ཏུ་གནས་ངེས་པ་དང༌། བསྐལ་
པ་གྲངས་མེད་པར་བསྒྲུབ་པར་བྱ་བའི་ཆེན་པོ་གསུམ་གྱི་ཆེད་དུ་བསྒྲུབ་པའི་ཆེད་དུ་བྱ་བ་དང༌།
བསྒོམ་བྱ་སྒོམ་པ་པོ་སྒོམ་ཆོས་རྣམས་དོན་དམ་པར་མི་དམིགས་པར་རྟོགས་པའི་མི་དམིགས་པ་
དང་༑ ཆོས་ཐམས་ཅད་ལ་དངོས་པོར་མངོན་པར་ཞེན་པ་མཐའ་དག་བཀག་པའི་མངོན་ཞེན་
བཀག་པའི་སེམས་དཔའི་རྒྱུད་ཀྱི་ངོ་བོ་ཉིད་ཀྱི་རྣལ་འབྱོར་ལྔ་ཆོས་ཅན། ལམ་ཤེས་སྦྱོར་བ་
ཡིན་ཏེ། སྟོང་ཉིད་མཚན་མེད་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་
སེམས་དཔའི་རྣལ་འབྱོར་ཡིན་པའི་ཕྱིར། རྟགས་དེ་གསལ་བ་དེའི་མཚན་ཉིད་དོ། །ཁོ་ན་རེ།
སྟོང་ཉིད་མཚན་མ་མེད་སོགས་ལམ་ཤེས་ཀྱི་རྣམ་པ་ཡིན་པར་ཐལ། མཚན་ཉིད་འཐད་པའི་
ཕྱིར༑ འདོད་ན། དེ་ཆོས་ཅན། ལམ་ཤེས་ཀྱི་འཛིན་སྟངས་སུ་ཐལ། འདོད་པའི་ཕྱིར་ན་མ་
ཁྱབ༑ ཁ་ཅིག །སྟོང་ཉིད་མཚན་མ་མེད་སོགས་ལམ་ཤེས་ཀྱི་ཡུལ་བཅུ་དྲུག་གང་རུང་གི་
རྣམ་པ་ཅན་གྱི་སེམས་དཔའི་རྣལ་འབྱོར། དེའི་མཚན་ཉིད་ཟེར་བ་མི་འཐད་དེ། བྱང་སེམས་
ཚོགས་ལམ་པའི་རྒྱད་ཀྱི་ཀུན་རྫོབ་སེམས་བསྐྱེད་ཀྱིས་མ་ངེས་པའི་ཕྱིར། ལམ་ཀྱི་ཤེས་སྦྱོར་
བའི་ཡུལ་དེ་ལ་བཅུ་དྲུག་ཡོད་དེ། དེ་ལ་ཆོས་ཐམས་ཅད་ཀྱི་ངོ་བོ་བདེན་པས་སྟོང་པའི་སྟོང་
ཉིད་ནས། དོན་དམ་པར་མཚན་ཉིད་ཐམས་ཅད་མེད་པའི་བར་རྣམས་སུ་ཡོད་པའི་ཕྱིར།
༼ རྣམ་མཁྱེན་སྦྱོར་བའི་ཤེས་མཚན་བཤད་པ། ༽
༈ གསུམ་པ་རྣམ་མཁྱེན་གྱི་སྦྱོར་བའི་ཤེས་མཚན་དེ་སྟོན་པ་ལ་གསུམ་ལས། དང་པོ་ནི།
ལམ་ཤེས་སྦྱོར་བའི་ཤེས་མཚན་བཤད་པའི་འོག་ཏུ་རྣམ་མཁྱེན་སྦྱོར་པའི་ཤེས་མཚན་སྟོན་པའི་
རྒྱུ་མཚན་ཡོད་དེ། སྐྱེ་བའི་རིམ་པའི་དབང་དུ་བྱས་ནས་དེ་ལྟར་བཤད་པའི་ཕྱིར། ཞེས་
མཚམས་སྦྱོར་བ་ལ། དེའི་འོག་ཏུ་རྣམ་པ་ཐམས་ཅད་མཁྱེན་པ་ཉིད་ཀྱི་སྒོ་ནས། ཞེས་
གསུངས༑ གཉིས་པ་ནི། རྣམ་མཁྱེན་སྦྱོར་བའི་ཤེས་མཚན་དེ་སྟོན་པ་ལ། དེ་ནི་ཉིད་ཀྱི་
ཆོས་བརྟེན་ནས། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་

370
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བཤད་པ་ལ། དེ་བཞིན་གཤེགས་པ་དེ་ཉིད་ཀྱི་ཆོས་ལ། ཞེས་སོགས་གསུངས། འདི་ལ་
ཡང་རྣམ་མཁྱེན་སྦྱོར་བའི་ཡུལ་དེ་ལ་བཅུ་དྲུག་ཏུ་ཡོད་པའི། དང་པོ་ནི། དེ་བཞིན་གཤེགས་
པ་ཉིད་ཀྱི་མཐོང་ཆོས་ལ་བདེ་བར་གནས་པ་ཤེས་པ་དང༌། ཡུམ་སྟོན་པ་ན་ཉིད་ཀྱི་ཁྲི་བཤམས་
པ་སོགས་མཛད་ནས་གུས་པར་བྱ་བ་ཤེས་པ་དང༌། བཀའ་བསྒྲུབ་པར་བྱ་བ་ཉིད་དུ་བཀུར་
བས་བླ་མར་བྱ་བར་ཤེས་པ་དང༌། ཡོན་ཏན་བརྗོད་པ་སོགས་ཀྱིས་མཉེས་པར་བྱ་བར་ཤེས་པ་
དང༌། རིན་པོ་ཆེའི་མེ་ཏོག་གཏོར་བ་སོགས་མཆོད་པར་བྱ་བར་ཤེས་པ་ལྔ་རིམ་བཞིན་དུ་སྟོན་
པ་ལ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་
སྩལ་ཏོ། རབ་འབྱོར་ཤེར་ཕྱིན་འདི་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་ཀྱི་སྐྱེད་པར་བྱེད་པའོ། །འཇིག་རྟེན་འདིའི་སྟོན་པར་བྱེད་པའོ། །དེའི་
ཕྱིར་དེ་བཞིན་གཤེགས་པ་རྣམས་ཤེར་ཕྱིན་གྱི་ཆོས་འདི་ལ་བརྟེན་ཅིང་གནས་སོ། །དེ་ལྟར་
ཆོས་འདི་ལ་རིམ་གྲོ་མཛད། བླ་མར་མཛད། བསྟི་སྟང་དུ་མཛད། མཆོད་པར་མཛད།
རྗེད་པར་མཛད། བཀུར་སྟིར་མཛད། རབ་འབྱོར་འདི་ནི་ཤེར་ཕྱིན་ཞེས་སོགས་གསུངས།
དེའི་དོན་བཤད་པ་ལ། དེ་ནི་ཉིད་ཀྱི་ཆོས་བརྟེན་ནས། །གནས་དང་གུས་པར་བྱ་བ་དང༌།།
བླ་མ་ཉིད་དང་མཉེས་པ་དང༌། །དེ་ལ་མཆོད་དང༌། ཞེས་དང༌། དེ་བཞིན་གཤེགས་པ་དེ་
བཞིན་ཉིད་ཀྱི་ཆོས་ལ་མངོན་པར་བརྟེན་ནས་གནས་པ་དང༌། གུས་པར་བྱ་བ་དང༌། བླ་མར་
བྱ་བ་དང༌། མཉེས་པར་བྱ་བ་དང༌། མཆོད་པར་བྱ་བ་དང༌། ཞེས་གསུངས། དྲུག་པ།
དེ་ཁོ་ནར་སྐྱེ་འཇིག་དང་རང་གི་ངོ་བོ་སྟོང་པས་གུས་པར་བྱ་བ་སོགས་དེ་ལྟར་བྱེད་པ་མེད་པ་
ཉིད་ཤེས་པ་དང༌། ཡུལ་ཐམས་ཅད་དུ་ཐོགས་མེད་དུ་འགྲོ་བའམ་འཇུག་བ་ཤེས་པ་དང༌།
གཟུགས་སོགས་ཀྱི་དོན་དེ་ཁོ་ནར་མ་མཐོང་བ་ཉིད་ཐ་སྙད་དུ་དེ་ཁོ་ན་མཐོང་བར་སྟོན་པར་
མཛད་པ་ཤེས་པ་དང༌། གསུམ་པོ་དེ་རིམ་བཞིན་སྟོན་པ་ལ། རབ་འབྱོར་གཞན་ཡང་དེ་
བཞིན་གཤེགས་པས་བྱེད་པ་པོ་མེད་པའི་ཕྱིར་ཆོས་ཐམས་ཅད་མ་བྱས་ཞེས་བྱ་བར་མངོན་པར་
སངས་རྒྱས་སོ། །ལུས་པ་མེད་པར་མ་བྱས་ཞེས་བྱ་བར་མངོན་པར་སངས་རྒྱས་སོ། །རབ་

371
སྐབས་བཞི་པའི་སྤྱི་དོན
འབྱོར་འདི་ཡང་དེ་བཞིན་གཤེགས་པས་བྱས་པ་མཁྱེན་པ་དང་བྱས་པ་རིག་པར་བལྟ་བར་བྱའོ།།
རབ་འབྱོར་གཞན་ཡང་དེ་བཞིན་གཤེགས་པས་ཤེར་ཕྱིན་ལ་བརྟེན་ཏེ། དེ་བཞིན་གཤེགས་
པས་བྱ་བྱེད་མེད་པ་ཅན་ཤེས་པ་ཆོས་ཐམས་ཅད་ལ་འཇུག་པ་མེད་པའི་བརྡས་འཇུག་སྟེ། རབ་
འབྱོར་རྣམས་གྲངས་དེས་ན་ཤེར་ཕྱིན་དེ་བཞིན་གཤེགས་པའི་སྐྱེད་པར་བྱེད་པའོ། །འཇིག་རྟེན་
འདིའི་སྟོན་པར་བྱེད་པའོ། །རབ་འབྱོར་གྱིས་གསོལ་པ། བཅོམ་ལྡན་འདས་གང་གི་ཚེ་ཆོས་
ཐམས་ཅད་ཤེས་པ་པོ་མ་མཆིས་ཤིང་མཐོང་བ་པོ་མ་མཆིས་པ་དེའི་ཚེ་ཇི་ལྟར་ན་ཤེར་ཕྱིན་དེ་
བཞིན་གཤེགས་པའི་སྐྱེད་པར་བྱེད་པ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་
འབྱོར་དེ་དེ་བཞིན་ནོ། །དེ་དེ་བཞིན་ཏེ། རབ་འབྱོར་གང་གི་ཚེ་གཟུགས་ལ་དམིགས་པའི་
རྣམ་པར་ཤེས་པ་མི་བསྐྱེད་པ་དེའི་ཚེ་གཟུགས་ཀྱི་མཐོང་བ་མེད་པར་སྟོན་པར་བྱེད་དོ། །ཞེས་
སོགས་གསུངས། དེའི་དོན་བཤད་པ་ལ། བྱེད་མེད་དང༌། །ཀུན་ཏུ་འཇུག་མཁྱེན་གང་ཡིན་
དང་༑ །མ་མཐོང་སྟོན་པར་མཛད་པ་དང༌། །ཞེས་གསུངས་པ་དང༌། བྱེད་པ་མེད་པ་ཉིད་
དང༑ ཐམས་ཅད་དུ་འགྲོ་བ་དང༌། མ་མཐོང་བའི་དོན་སྟོན་པ་དང༌། ཞེས་གསུངས།
དགུ་པ་ཕུང་སོགས་ཀྱི་འཇིག་རྟེན་སྟོང་པ་ཉིད་ཀྱི་རྣམ་པ་ཅན་དུ་ཤེས་པ་དང༌། གདུལ་བྱ་
འཁོར་དུ་བསྡུས་པ་ལ་འཇིག་རྟེན་རང་གི་དངོས་པོ་སྟོང་པ་ཉིད་དུ་བརྗོད་པ་ཤེས་པ་དང༌། རྒྱུད་
སྨིན་པའི་གདུལ་བྱ་ལ་འཇིག་རྟེན་སྟོང་པ་ཉིད་དུ་ཤེས་པར་མཛད་པ་ཤེས་པ་དང༌། རྣམ་པར་
གྲོལ་བའི་གདུལ་བྱ་ལ་འཇིག་རྟེན་སྟོང་པ་ཉིད་དུ་མངོན་སུམ་གྱི་མཐོང་བར་མཛད་པ་ཤེས་པ་
བཞི་སྟོན་པ་ལ། རབ་འབྱོར་གཞན་ཡང་ཇི་ལྟར་ཤེར་ཕྱིན་དེ་བཞིན་གཤེགས་པ་སྐྱེད་པར་བྱེད་
པ་དང་འཇིག་རྟེན་སྟོན་པར་བྱེད་པ་ཡིན་ཞེ་ན། རབ་འབྱོར་འདི་ལ་ཤེར་ཕྱིན་ནི་འཇིག་རྟེན་སྟོང་
ངོ་ཞེས་བརྗོད་པར་མཛད་དོ། །ཇི་ལྟར་འཇིག་རྟེན་སྟོང་ངོ་ཞེས་བྱ་བར་བརྗོད་པར་མཛད་ཅེ་ན།
ཕུང་པོ་ལྔའི་འཇིག་རྟེན་སྟོང་ངོ་ཞེས་བྱ་བར་བརྗོད་པར་མཛད་དོ། །ཞེས་སོགས་དང༌། རབ་
འབྱོར་གཞན་ཡང་ཤེར་ཕྱིན་འདི་ལ་འཇིག་རྟེན་སྟོང་ཞེས་བྱ་བར་ཤེས་པར་མཛད་དོ། །ཞེས་
སོགས་དང༌། རབ་འབྱོར་གཞན་ཡང་ཤེར་ཕྱིན་འདི་ལ་འཇིག་རྟེན་སྟོང་ཞེས་བྱ་བར་སྟོན་པར་

372
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
མཛད་དོ། །ཞེས་སོགས་གསུངས། དེ་ཡང་མདོ་འདི་ལས། འཇིག་རྟེན་སྟོང་ཉིད་ཀྱི་རྣམ་པ་
ཤེས་པ་ལ་མདོ་དངོས་སུ་མེད་ཅིང༌། འཇིག་རྟེན་སྟོང་པ་ཉིད་དུ་བརྗོད་པ་དང༌། དེར་ཤེས་པ་
དང་༑ དེར་སྟོན་པར་མཛད་པ་གསུམ་ལ་མདོ་དངོས་སུ་ཡོད་ཅིང༌། དེ་བཞིན་དུ་ལེའུ་བརྒྱད་
མ་དང༌། ཉི་སྣང་ལས་ཀྱང༌། འཇིག་རྟེན་སྟོང་པ་ཉིད་ཀྱི་རྣམ་པ་ཅན་དུ་ཤེས་པ་ལ་མདོ་མ་
སྦྱར༑ བརྒྱད་སྟོང་པར། དེ་ལྟར་འཇིག་རྟེན་སྟོང་པའོ། །དེ་ལྟར་འཇིག་རྟེན་བརྗོད་པའོ།།
དེ་ལྟར་འཇིག་རྟེན་ཤེས་པའོ། །དེ་ལྟར་འཇིག་རྟེན་ཡང་དག་པར་སྟོན་ཏེ། ཞེས་གསུངས་པ་
བཞི་པོ་འདི་བཞི་དང་སྦྱོར་བ་རྒྱན་སྣང་ལས་གསུངས་པ་ལྟར་རོ། །དེའི་དོན་བཤད་པ་ལ།
འཇིག་རྟེན་སྟོང་ཉིད་རྣམ་པ་དང༌། །བརྗོད་དང་ཤེས་མཛད་མངོན་སུམ་མཛད། །ཅེས་པ་དང༌།
འཇིག་རྟེན་སྟོང་པ་ཉིད་ཀྱི་རྣམ་པ་དང༌། འཇིག་རྟེན་སྟོང་པ་ཉིད་དུ་བརྗོད་པ་དང༌། འཇིག་རྟེན་
སྟོང་པ་ཉིད་དུ་ཤེས་པར་མཛད་པ་དང༌། འཇིག་རྟེན་སྟོང་པ་ཉིད་དུ་མཐོང་བར་མཛད་པ་དང༌།
ཞེས་གསུངས། བཅུ་པ་ཕུང་པོ་ལྔའི་དེ་ཁོ་ན་ཉིད་བསམ་གྱིས་མི་ཁྱབ་པ་ཉིད་དུ་སྟོན་པར་ཤེས་
པ་དང༌། ཕུང་པོ་ལྔའི་ཆོས་ཉིད་སྤྲོས་པ་ཐམས་ཅད་ཞི་བ་ཉིད་དུ་སྟོན་པ་དང༌། ཡུལ་འཇིག་
རྟེན་ཟག་བཅས་ཀྱི་ཕུང་པོ་ལྔ་འགོག་པ་ཤེས་པ་དང༌ཡུལ་ཅན་ཕུང་པོ་ལྔ་ལ་བླང་དོར་རམ་
འཇིག་རྟེན་ཕ་རོལ་དང་ཚུ་རོལ་གྱི་འདུ་ཤེས་འགོག་པ་ཤེས་པ་བཞི་སྟོན་པ་ལ། རབ་འབྱོར་
གཞན་ཡང་ཤེར་ཕྱིན་དེ་བཞིན་གཤེགས་པས་འཇིག་རྟེན་བསམ་གྱིས་མི་ཁྱབ་ཅེས་བྱ་བར་སྟོན་
སྟེ༑ ཞེས་སོགས་དང༌། དེ་བཞིན་དུ་རྣམ་པར་དབེན་ཞེས་བྱ་བ་དང་ཤིན་ཏུ་སྟོང་ཞེས་བྱ་བ་
དང་རང་བཞིན་སྟོང་ཞེས་བྱ་བར་སྟོན་ཏོ། །ཞེས་དང༌། རབ་འབྱོར་གཞན་ཡང་ཤེར་ཕྱིན་
དེ་བཞིན་གཤེགས་པ་ལ་འཇིག་རྟེན་སྟོང་པ་ཉིད་ཅེས་བྱ་བར་སྟོན་ཏོ། །ཞེས་སོགས་དང༌།
རབ་འབྱོར་གཞན་ཡང་ཤེར་ཕྱིན་ཟབ་མོ་འདི་ཡང་དེ་བཞིན་གཤེགས་པ་ལ་འཇིག་རྟེན་འདིའི་
འདུ་ཤེས་དང་འཇིག་རྟེན་ཕ་རོལ་གྱི་འདུ་ཤེས་ཡང་མི་འགྱུར་བ་དེ་ལྟར་འཇིག་རྟེན་སྟོན་ཏོ།།
དེ་ཅིའི་ཕྱིར་ཞེ་ན། དེ་ནི་འདི་ལྟར་གང་གིས་འཇིག་རྟེན་འདིའི་འདུ་ཤེས་དང་འཇིག་རྟེན་ཕ་
རོལ་གྱི་འདུ་ཤེས་སུ་འགྱུར་བའི་ཆོས་དེ་ལྟ་བུ་མེད་དོ། །ཞེས་གསུངས། དེའི་དོན་བཤད་པ་

373
སྐབས་བཞི་པའི་སྤྱི་དོན།
ལ༑ བསམ་མི་ཁྱབ་དང་ཞི་ཉིད་དང༌། །འཇིག་རྟེན་འདུ་ཤེས་འགོག་པ་ལ། །ཞེས་དང༌།
བསམ་གྱིས་མི་ཁྱབ་བ་ཉིད་དུ་སྟོན་པ་དང༌། ཞི་བ་ཉིད་དུ་སྟོན་པ་དང༌། འཇིག་རྟེན་འགོག་པ་
དང་༑ །འདུ་ཤེས་འགོག་པ་ཞེས་བྱ་བ་འདི་རྣམས་ཀྱི། ཞེས་གསུངས། དེ་དག་གི་དོན་
བསྡུས་ཏེ་སྟོན་པ་ལ། རྣམ་པ་ཀུན་མཁྱེན་ཚུལ་ལ་ནི། །ཤེས་པའི་མཚན་ཉིད་ཅེས་བཤད་དོ།།
ཞེས་དང༌། ཤེས་པའི་རྣམ་པའི་བྱེ་བྲག་བཅུ་དྲུག་གི་ཇི་ལྟ་བ་བཞིན་དུ་རྣམ་པ་ཐམས་ཅད་མཁྱེན་
པ་ཉིད་ཀྱི་སྦྱོར་བ་དག་མཚོན་པས་ན། ཤེས་པའི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་
ཀྱིས་བསྡུས་པ་ཡིན་ནོ་ཞེས་གསུངས། གཞུང་དོན་ནི། ཐམས་ཅད་ཤེས་པ་ཉིད་དང༌། ལམ་
ཤེས་ཀྱི་ཡུལ་དུ་བྱས་པའི་དངོས་པོའི་ཁྱད་པར་གཞི་ལམ་གྱི་རྣམ་པ་དང་དེ་བཞིན་ཉིད་ལ་
དམིགས་པ་དང༌ཆོས་ཐམས་ཅད་ལ་གཟུང་བྱ་དང་གཟུང་བྱ་མ་ཡིན་པར་ཞེན་ནས་བཟུང་མི་
བཟུང་གི་མཐའ་བྲལ་དུ་རྟོགས་པས་མི་མཐུན་པ་དང༌། ཆོས་ཐམས་ཅད་ལ་ཡེ་ཤེས་ཀྱིས་
ཐོགས་མེད་དུ་ཤེས་པས་ཐོགས་པ་མེད་པ་དང༌། གཟུང་འཛིན་མི་དམིགས་པས་རྟེན་ཡོད་པར་
རྟོགས་པའི་གཞི་མེད་པ་དང༌། དེ་བཞིན་ཉིད་ཡིན་པ་ཉིད་ཀྱིས་འགྲོ་འོང་མེད་པར་རྟོགས་པའི་
འགྲོ་བ་མེད་པ་དང༌། གཟུགས་སོགས་ངོ་བོ་ཉིད་མེད་པས་སྐྱེ་བ་མེད་པར་རྟོགས་པའི་སྐྱེ་མེད་
དང༑ དངོས་པོ་དང་དངོས་མེད་དང་གཉིས་ཀ་དང་གཉིས་ཀ་མ་ཡིན་པའི་ཕུང་ཁམས་ཀྱི་ངོ་བོ་
དེ་བཞིན་ཉིད་མི་དམིགས་པའི་ཕྱིར་རྟོགས་པ་ནི། དེ་བཞིན་ཉིད་མི་དམིགས་པ་སྟེ་རྣམ་མཁྱེན་
གྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྒྱུད་ཀྱི་ངོ་བོ་ཉིད་ཀྱི་རྣལ་འབྱོར་
བདུན་ཆོས་ཅན། རྣམ་མཁྱེན་གྱི་སྦྱོར་བ་ཡིན་ཏེ། དེ་བཞིན་གཤེགས་པ་ཉིད་ཀྱི་མཐོང་ཆོས་
ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་ཡང་རུང་བ་ལ་དམིགས་པའི་སེམས་
དཔའི་རྣལ་འབྱོར་ཡིན་པའི་ཕྱིར། རྟགས་དེ་གསལ་བ་དེའི་མཚན་ཉིད་ཡིན་ནོ། །རྣམ་མཁྱེན་
གྱི་སྦྱོར་བའི་ཡུལ་དེ་ལ་བཅུ་དྲུག་ཡོད་དེ། རྣམ་མཁྱེན་གྱི་སྦྱོར་བ་ལ་བརྟེན་ནས་དེ་བཞིན་
གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་ནས། ཕུང་པོ་ལྔ་ལ་བླང་དོར་རམ་
འཇིག་རྟེན་ཕ་རོལ་དང་ཚུ་རོལ་གྱི་འདུ་ཤེས་འགོག་པ་ཤེས་པའི་བར་བཅུ་དྲུག་ཡོད་པའི་ཕྱིར

374
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཁ་ཅིག །དེ་བཞིན་གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་དེ་རྣམ་མཁྱེན་གྱི་རྣམ་
པ་ཡིན་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། དེ་ཆོས་ཅན རྣམ་མཁྱེན་དུ་
ཐལ༑ འདོད་པའི་ཕྱིར་ན་མ་ཁྱབ་བོ།།
༼ ཁྱད་མཚན་བཤད་པ།༽
༈ གཉིས་པ་ཁྱད་མཚན་བཤད་པ་ལ། མཚམས་སྦྱར་བ་དང༌། དོན་བཤད་པ་གཉིས་ལས།
དང་པོ་ནི། སྔར་གྱི་དེ་ལྟར་ཚིགས་སུ་བཅད་པ་དགུས་ཤེས་མཚན་གྱི་སྦྱོར་བ་སྤྱིར་བསྟན་ནས།
ཤེས་མཚན་དེའི་འོག་ཏུ་བར་སྐབས་ཀྱི་ཚིགས་བཅད་བཞིས་ཁྱད་པར་གྱི་མཚན་ཉིད་འཆད་དེ།
ཤེས་པའི་མཚན་ཉིད་ཀྱི་རྣམ་པས་སྤྱིར་སངས་རྒྱས་ཀྱི་ཡེ་ཤེས་སྐྱེད་བྱེད་དུ་ཡོངས་སུ་ཤེས་པར་
བྱས་པའི་སྦྱོར་བ་དེ་རྣམས་ཀྱི་ཁྱད་པར་ཇི་ལྟ་བུ་ཡིན་པ་དེ་ཤེས་བར་བྱ་བའི་ཆེད་ཡིན་པའི་ཕྱིར
ཞེས་འཆད་པ་ལ། དེ་ལྟར་བར་སྐབས་ཀྱི་ཚིགས་སུ་བཅད་པ་དགུས་ཤེས་པའི་མཚན་ཉིད་
སྤྱིའི་ངོ་བོ་ཉིད་དུ་བརྗོད་ནས། ཤེས་པའི་རྣམ་པས་ཡོངས་སུ་བཅད་པ་རྣམས་ཀྱི་ཁྱད་པར་ཤེས་
པར་བྱ་བ་ཡིན་པས། ཤེས་པའི་མཚན་ཉིད་ཀྱི་འོག་ཏུ་བར་སྐབས་ཀྱི་ཚིགས་སུ་བཅད་པས་
ཁྱད་པར་གྱི་མཚན་ཉིད། ཅེས་གསུངས། གཉིས་པ་ནི། སེམས་དཔའི་རྒྱུད་ཀྱི་ངོ་བོ་ཉིད་
བཅུ་དྲུག་པོ་དེ་ཉིད་ཉན་རང་གི་སྦྱོར་བ་ལས་ཁྱད་པར་དུ་འཕགས་པར་སྟོན་པ་ལ། བསམ་མི་
ཁྱབ་སོགས་ཁྱད་པར་གྱིས། ཞེས་སོགས་གསུངས། འདི་ལ་ཡང་ཁྱད་ཆོས་གྲངས་ཀྱི་སྒོ་
ནས་མདོར་བསྟན། དེ་ཉིད་ངོ་བོའི་སྒོ་ནས་རྒྱས་པར་བཤད། དམན་ལམ་དངོས་སུ་མི་སྟོན་
པའི་འཐད་པ་བཤད་པའོ། །དང་པོ་ལ། རྩ་འགྲེལ་གཉིས་ལས། དང་པོ་ནི། བསམ་མི་
ཁྱབ་སོགས་ཁྱད་པར་གྱིས། །ཞེས་སོགས་རྐང་བ་བཞི་དང༌། གཉིས་པ་ནི། དེའི་དོན་
བཤད་པ་ལ། བསམ་གྱིས་མི་ཁྱབ་པ་དང༌། མི་མཉམ་པ་ལ་སོགས་པའི་ཁྱད་པར་གྱིས་ཁྱད་
པར་དུ་བྱས་པའི་སྡུག་བསྔལ་ལ་སོགས་པའི་བདེན་པའི་ཡུལ་ཅན་ཆོས་དང་རྗེས་སུ་ཤེས་པའི་
བཟོད་པ་དང་ཤེས་པའི་མཚན་ཉིད་བཅུ་དྲུག་གིས་ལམ་ཤེས་པ་ཉིད་ལ་སོགས་པའི་སྦྱོར་བ་དག་

375
སྐབས་བཞི་པའི་སྤྱི་དོན།
མཚོན་པས་ན། ཁྱད་པར་གྱི་མཚན་ཉིད་ཡིན་ནོ། །ཞེས་གསུངས། གཉིས་པ་ལ་གསུམ་
ལས༑ དང་པོ་ནི། འོ་ན་བསམ་གྱིས་མི་ཁྱབ་པ་ལ་སོགས་པའི་ཁྱད་པར་བྱེད་ཆོས་དེ་གང་
ཡིན། ཞེས་དྲིས་པའི་སྒོ་ནས་མཚམས་སྦྱོར་བ་ལ། ཡང་བསམ་གྱིས་མི་ཁྱབ་པ་ལ་སོགས་
པའི་ཁྱད་པར་གང་ཞེ་ན། ཞེས་གསུངས། གཉིས་པ་ནི། སྔར་གྱི་ཚིགས་བཅད་དེའི་དོན་
རྒྱས་པར་བཤད་པ་ལ། བསམ་མི་ཁྱབ་དང་མི་མཉམ་དང༌། །ཞེས་སོགས་གསུངས།
གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། ཡང་དག་པར་རྫོགས་པའི་སངས་
རྒྱས་ལ་སོགས་པས། ཞེས་སོགས་གསུངས། འདི་ལ་ཡང༌། ཁྱད་པར་གྱི་ངོ་བོ་དང༌
ཁྱད་པར་དུ་འཕགས་པ་གཉིས་ལས། དང་པོ་ལ་ཡང༌། སྡུག་བསྔལ་དང༌། ཀུན་འབྱུང་
དང༌། འགོག་པ་དང༌། ལམ་བདེན་གྱི་སྐད་ཅིག་མའི་ཁྱད་པར་བཞི་ལས། དང་པོ་ལ།
སངས་རྒྱས་ཀྱི་ཡེ་ཤེས་བཞིའི་རྒྱུ་བྱེད་ཅིང༌། རྟོག་གེ་བའི་སྤྱོད་ཡུལ་ལས་འདས་པས་བསམ་
གྱིས་མི་ཁྱབ་པ་དང༌། དཔེ་ཟླར་རུང་བའི་མཚུངས་པ་མེད་པས་མི་མཉམ་པ་དང༌། དེ་ཁོ་
ནར་ཚད་མས་གཞལ་བ་ལས་ཡང་དག་པར་འདས་པ་དང་། སྒྲར་བརྗོད་པ་ལ་སོགས་པའི་
གྲངས་ཀྱིས་བགྲངས་པ་ལས་ཡང་དག་པར་འདས་པའི་སྡུག་བདེན་གྱི་རང་བཞིན་བཞི་རྟོགས་
པའི་ཁྱད་པར་བཞི་སྟོན་པ་ལ། རབ་འབྱོར་གྱིས་གསོལ་བ། བཅོམ་ལྡན་འདས་ཤེར་ཕྱིན་
འདི་ནི་བྱ་བ་ཆེན་པོས་ཉེ་བར་གནས་སོ། །བཅོམ་ལྡན་འདས་ཤེར་ཕྱིན་ནི་བསམ་གྱིས་མི་ཁྱབ་
པའི་བྱ་བ་དང༌། མཉམ་པ་མ་མཆིས་པའི་བྱ་བ་དང༌། གཞལ་དུ་མ་མཆིས་པའི་བྱ་བ་དང༌།
གྲངས་མ་མཆིས་པའི་བྱ་བ་དང༌། མི་མཉམ་པ་དང་མཉམ་པའི་བྱ་བས་ཉེ་བར་གནས་སོ།།
ཞེས་སོགས་གསུངས། དེའི་དོན་བཤད་པ་ལ། བསམ་མི་ཁྱབ་དང་མི་མཉམ་དང༌།
གཞལ་དང་བགྲངས་ལས་ཡང་དག་འདས། །ཞེས་དང༌ཡང་དག་པར་རྫོགས་པའི་སངས་
རྒྱས་ལ་སོགས་པས་ལེགས་པར་ཡོངས་སུ་བཟུང་བའི་ཤེས་རབ་ཀྱི་སྟོབས་ཀྱིས་བསམ་གྱིས་མི་
ཁྱབ་པ་ཉིད་དང༌། མི་མཉམ་པ་ཉིད་དང༌། གཞལ་བ་ལས་ཡང་དག་པར་འདས་པ་དང༌།
བགྲང་པ་ལས་ཡང་དག་པར་འདས་པ་དང༌། ཞེས་གསུངས། གཉིས་པ་ལ་ཡང༌། རྒྱལ་པོ་

376
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བཏང་སྙོམས་སུ་གནས་ནས་བློན་པོས་དེའི་བྱ་བ་བྱེད་པ་ལྟར་ཡུམ་གྱིས་མི་རྟོག་བཞིན་དུ་
འཕགས་པའི་གང་ཟག་ཐམས་ཅད་ཀྱི་སྤངས་རྟོགས་ཀྱི་ཡོན་ཏན་ཐམས་ཅད་སྡུད་པ་དང༌།
སྐྱེས་བུ་མཁས་པས་རིག་པར་བྱ་བའི་དོན་ཇི་བཞིན་དུ་ཤེས་པ་དང༌། ཐུན་མོང་མ་ཡིན་པའི་
ཁྱད་པར་ཉན་རང་གི་སྤྱོད་ཡུལ་མ་ཡིན་པའི་དངོས་པོ་ཟབ་པ་དང་རྒྱ་ཆེ་བ་ཡོངས་སུ་ཤེས་པ་
དང༌། མ་ནོར་བ་མྱུར་བའི་ཁྱད་པར་ཤེས་པ་སྟེ་ཀུན་འབྱུང་བདེན་པའི་ཡུལ་ཅན་ཆོས་བཟོད་
སོགས་སྐད་ཅིག་མ་བཞིའི་ཁྱད་པར་སྟོན་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཤེར་ཕྱིན་འདི་ཟབ་སྟེ།
བཅོམ་ལྡན་འདས་ཤེར་ཕྱིན་འདི་བྱ་བ་ཆེན་པོས་ཉེ་བར་གནས་སོ། །བཅོམ་ལྡན་འདས་ཤེར་
ཕྱིན་འདི་ནི་བྱ་བ་ཚད་མ་མཆིས་པ་དང༌། བྱ་བ་མི་མཉམ་པ་དང༌། བྱ་བ་གཞལ་དུ་མ་མཆིས་
པ་དང༌། བྱ་བ་གྲངས་མེད་པ་དང༌། བྱ་བ་མི་མཉམ་པ་དང་མཉམ་པའི་སླད་དུ་ཉེ་བར་གནས་
སོ༑ །དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་
དེ་བཞིན་ནོ། །དེ་དེ་བཞིན་དེ་་་རབ་འབྱོར་ཤེར་ཕྱིན་འདི་ནི་བྱ་བ་ཆེན་པོས་ཉེ་བར་གནས་སོ།།
རབ་འབྱོར་ཤེར་ཕྱིན་འདི་ནིབྱ་བ་ཚད་མེད་པ་དང༌། བྱ་བ་མི་མཉམ་པ་དང༌། བྱ་བ་གཞལ་
དུ་མེད་པ་དང༌། བྱ་བ་གྲངས་མེད་པ་དང༌། བྱ་བ་མི་མཉམ་པ་དང་མཉམ་པས་ཉེ་བར་གནས་
སོ༑ དེ་ཅིའི་ཕྱིར་ཞེན། རབ་འབྱོར་ཤེར་ཕྱིན་ཟབ་མོ་འདི་ནི་ཕར་ཕྱིན་ལྔ་དང་ཡང་དག་པར་
ལྡན་པའོ། །ཞེས་སོགས་དང༌། དེ་ནས་འདོད་པ་ན་སྤྱོད་པ་དང༌། གཟུགས་ན་སྤྱོད་པའི་
ལྷའི་བུ་དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཤེར་
ཕྱིན་ཟབ་ཅིང་བལྟ་བར་དཀའ་བ་རྟོགས་པར་དཀའ་བ་བརྟག་ཏུ་མ་མཆིས་པ། རྟོག་གེ་བའི་
སྤྱོད་ཡུལ་མ་ལགས་པ་སྟེ། ཤེར་ཕྱིན་ནི་ཞིབ་པ་ཕྲ་བ་འཛངས་པ་མཁས་པ་རྣམ་པར་ཤེས་
པས་རིག་པར་བགྱི་བ་སྟེ་བྱང་སེམས་གང་ཡུམ་འདི་ལ་མོས་པར་འགྱུར་བ་དེ་དག་ནི་ངེས་པར་
སྔོན་གྱི་རྒྱལ་བ་ལ་བགྱིས་པའོ། །ཞེས་སོགས་དང༌། བཅོམ་ལྡན་འདས་གལ་ཏེ་སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་གང་ཇི་སྙེད་པ་དེ་དག་ཐམས་ཅད་དད་

377
སྐབས་བཞི་པའི་སྤྱི་དོན།
པའི་རྗེས་སུ་འབྲང་བ་དང༌། བརྒྱད་པ་དང༌། རྒྱུན་དུ་ཞུགས་པ་དང༌། ལན་ཅིག་ཕྱིར་འོང་
བ་དང༌། ཕྱིར་མི་འོང་བ་དང༌། དགྲ་བཅོམ་པར་གྱུར། རང་སངས་རྒྱས་སུ་གྱུར་ཏེ་དེ་དག་
ཐམས་ཅད་ཀྱི་ཤེས་པ་དང་སྤངས་པ་གང་ཇི་སྙེད་པ་དང༌། ཤེར་ཕྱིན་ཟབ་མོ་འདི་ལ་གདུགས་
གཅིག་ཏུ་བཟོད་ནས་མོས་པ་དང་བགྲང་པའི་ཚུལ་དེ་ལྟར་ཤེར་ཕྱིན་ལ་བཟོད་ཅིང་མོས་ན་འདི་
ཉིད་དེ་དག་ལས་མཆོག་དང་གཙོ་བོར་ཁུམས་ལགས་སོ། །ཞེས་སོགས་དང༌། ལྷའི་བུ་དག་
རིགས་ཀྱི་བུའམ་རིགས་ཀྱི་བུ་མོ་གང་ལ་ལས་ཤེར་ཕྱིན་ཟབ་མོ་འདི་ཉན་ཅིང་ཐོས་ནས་འབྲི་བ་
དང་༑ བྲིས་ནས་ལུང་འབོགས་པ་དང༌། ཚུལ་བཞིན་དུ་ཡིད་ལ་བྱེད་པའི་རིགས་ཀྱི་བུའ མ་
རིགས་ཀྱི་བུ་མོ་དེ་དག་ནི་ཤིན་ཏུ་མྱུར་བར་མྱ་ངན་ལས་འདའ་བར་འདོད་པར་བྱ་ཡི། ཉན་
ཐོས་ཀྱི་ཐེག་བ་པ་རྣམས་དང༌། རང་སངས་རྒྱས་ཀྱི་ཐེག་བ་པ་རྣམས་དང༌། ཤེར་ཕྱིན་དང་
བྲལ་བའི་མདོ་སྡེ་གཞན་ལ་སྤྱོད་པ་དག་ནི་མ་ཡིན་ནོ། །ཞེས་སོགས་གསུངས། དེའི་དོན་
བཤད་པ་ལ། འཕགས་པ་ཀུན་སྡུད་མཁས་པ་ཡིས། །རིག་བྱ་ཐུན་མོང་མིན་ཞེས་ཉིད།།
ཤེས་མྱུར། ཞེས་དང༌། འཕགས་པའི་གང་ཟག་ཐམས་ཅད་སྡུད་པ་དང༌། སྐྱེས་བུ་མཁས་
པས་རིག་པར་བྱ་བ་ཉིད་དང༌། ཉན་ཐོས་ལ་སོགས་པའི་སྤྱོད་ཡུལ་མ་ཡིན་པའི་དངོས་པོ་
ཡོངས་སུ་ཤེས་པ་དང༌། རང་གི་ལུགས་ལ་ལྟོས་པའི་མངོན་པར་ཤེས་པ་ཤིན་ཏུ་མྱུར་བའི་
ཤེས་པ་དང༌། ཞེས་གསུངས། གསུམ་པ་ལ། ཀུན་རྫོབ་ཀྱི་བདེན་པའི་་ཆོས་ཐམས་
ཅད་བྲི་བ་མེད་པ་དང༌། དོན་དམ་པའི་བདེན་པའི་ངོ་བོར་ཆོས་ཐམས་ཅད་གང་བ་མེད་པར་སྒྲོ་
སྐུར་དང་བྲལ་བར་མཁྱེན་པ་དང༌། སྦྱིན་པ་པོ་སོགས་སུ་ལྟ་བའི་འཁོར་གསུམ་གྱི་དྲི་མ་རྣམ་
པར་དག་པའི་སྦྱིན་སོགས་ལ་མོས་པ་དང་ཡིད་ལ་བྱེད་པས། རྟག་ཏུ་རབ་ཏུ་བསྒྲུབ་པའི་ཁྱད་
པར་ཤེས་པ་དང༌། ཡང་དག་པར་འཁོར་གསུམ་རྣམ་དག་གི་སྦྱོར་བས་བསྐལ་པ་དུ་མར་
བསྒྲུབས་ནས་ཐོབ་པར་བྱ་བའི་བསོད་ནམས་དང་ཡེ་ཤེས་སྔར་ཕྱིན་ཅི་མ་ལོག་པར་འགྲུབ་པའི་
ཁྱད་པར་ཤེས་པ་དང༌། ཞེན་པས་རྣམ་པར་མི་རྟོག་པར་སྦྱིན་སོགས་ཀྱི་ཆོས་ཐམས་ཅད་ལ་
དམིགས་ནས་ཤེར་ཕྱིན་མི་འདོར་བར་འཛིན་པའི་དམིགས་པའི་ཁྱད་པར་ཤེས་པ་སྟེ་འགོག་

378
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བདེན་གྱི་ཡུལ་ཅན་གྱི་ཆོས་བཟོད་སོགས་བཞིའི་ཁྱད་བར་སྟོན་པ་ལ། དེ་ནས་འདོད་པ་ན་སྤྱོད་
པ་དང་གཟུགས་ན་སྤྱོད་པའི་ལྷའི་བུ་དེ་དག་གིས་ཆེད་དུ་བརྗོད་པས་ཆེད་དུ་བརྗོད་དེ། བཅོམ་
ལྡན་འདས་ཤེར་ཕྱིན་འདི་ནི་ཕ་རོལ་ཏུ་ཕྱིན་པ་ཆེན་པོ་སྟེ། ཞེས་པ་ནས། ཤེར་ཕྱིན་ཟབ་མོ་
གང་ལ་བསླབ་ཅིང་བྱང་ཆེན་རྣམས་བླ་མེད་རྫོགས་བྱང་དུ་མངོན་པར་འཚང་རྒྱ་ཡང་ཤེར་ཕྱིན་
ཟབ་མོ་འདི་འབྲི་བའམ་འཕེལ་བར་ཡང་འཚལ་བར་མི་གདའོ། །ཞེས་དང༌། དེ་ནས་འདོད་
པ་ན་སྤྱོད་པ་དང་གཟུགས་ན་སྤྱོད་པའི་ལྷའི་བུ་དེ་དག་གིས་བཅོམ་ལྡན་འདས་ཀྱི་ཞབས་གཉིས་
ལ་སྤྱི་པོས་ཕྱག་འཚལ་ཏེ། གཡས་ཕྱོགས་སུ་ལན་གསུམ་བསྐོར་ཏེ་བཅོམ་ལྡན་འདས་ཀྱི་སྤྱན་
སྔ་ནས་དོང་སྟེ། ཞེས་པ་ནས། དཔེར་ན་བ་དྲུས་མ་བེའུ་མི་འདོར་བ་ལྟར་རབ་འབྱོར་བྱང་
ཆེན་ཤེར་ཕྱིན་ཟབ་མོ་འདི་ཁོང་དུ་ཆུད་པར་བྱ་བ་དང༌། འཆང་བ་དང༌། ཀློག་པ་དང༌
ཡོངས་སུ་བསམ་པ་དང༌། ཡིད་ཀྱིས་རྟོགས་པར་བྱ་བ་དང༌། ལྟ་བས་ལེགས་པར་རྟོགས་
པར་མ་བྱས་པ་དེ་སྲིད་དུ་ཆོས་སྨྲ་བ་དེ་གཏོང་བར་མི་འགྱུར་རོ། །ཞེས་སོབས་དང༌། རབ་
འབྱོར་གྱིས་གསོལ་བ། བཅོམ་ལྡན་འདས་བྱང་ཆེན་སངས་རྒྱས་ཀྱི་ཞིང་གཞན་དུ་སངས་རྒྱས་
བཅོམ་ལྡན་འདས་གཞན་དག་ལ་བསྙེན་བཀུར་བགྱིས་ཤིང་དེ་ནས་ཤི་འཕོས་ཏེ་འདིར་སྐྱེས་པ་
གང་ཤེར་ཕྱིན་ཟབ་མོ་ཐོས་མ་ཐག་ཏུ་མོས་པར་འགྱུར་རོ། །ཞེས་སོགས་དང༌། རབ་འབྱོར་
འདི་ལྟ་སྟེ། དཔེར་ན་རྒྱ་མཚོ་ཆེན་པོར་གྲུ་ཞིག་པ་ན་སྐྱེས་བུ་གང་ཤིང་ངམ་རྒྱལ་བའམ་རོ་ལ་
མི་འཇུ་མི་འཛིན་ན། ཞེས་པ་ནས། དེ་དག་ནི་བར་མ་དོར་བྱང་ཆུབ་ལས་ཡོངས་སུ་ཉམས་
པར་མི་འགྱུར་ཏེ། དེ་དག་ནི་ཉན་ཐོས་ཀྱི་ས་དང་རང་སངས་རྒྱས་ཀྱི་ས་ལས་འདས་ཏེ།
སེམས་ཅན་ཡོངས་སུ་སྨིན་པར་བྱས་ནས་སངས་རྒྱས་ཀྱི་ཞིང་ཡོངས་སུ་དག་པར་བྱས་ཏེ་བླ་
མེད་རྫོགས་བྱང་དུ་མངོན་པར་འཚང་རྒྱ་བར་འགྱུར་རོ། །ཞེས་གསུངས། དེའི་དོན་བཤད་པ་
ལ༑ བྲི་དང་གང་མེད་དང་། །སྒྲུབ་དང་ཡང་དག་འགྲུབ་པ་དང༌། །དམིགས་པ། ཞེས་
དང༌། ཀུན་རྫོབ་དང་དོན་དམ་པའི་བདེན་པ་ལ་བརྟེན་པའི་ཆོས་ཐམས་ཅད་བྲི་བ་མེད་པ་དང་
གང་བ་མེད་པའི་ངོ་བོ་དང༌། འཁོར་གསུམ་རྣམ་པར་དག་པས་སྦྱིན་པ་ལ་སོགས་པའི་ཕ་རོལ་

379
སྐབས་བཞི་པའི་སྤྱི་དོན།
ཏུ་ཕྱིན་པ་རྟག་ཏུ་རབ་ཏུ་སྒྲུབ་པ་དང༌། ཡང་དག་བའི་སྦྱོར་བས་བསྐལ་པ་དུ་མར་བསྒྲུབས་
པའི་བསོད་ནམས་དང་ཡེ་ཤེས་ཡང་དག་པར་འགྲུབ་པ་དང༌། རྣམ་པར་མི་རྟོག་པར་ཆོས་
ཐམས་ཅད་ལ་དམིགས་པ་དང༌། ཞེས་གསུངས། བཞི་པ་ལ། རྟེན་གྱི་ཁྱད་པར་ཤེས་པ་
དང༌། མ་ཚང་བ་མེད་པའི་ཁྱད་པར་དང༌། ཡོངས་སུ་བཟུང་བའི་ཁྱད་པར་དང་། རོ་མྱང་
བ་མེད་པའི་ཁྱད་པར་ཤེས་པ་སྟེ་ལམ་བདེན་གྱི་ཡུལ་ཅན་གྱི་ཆོས་བཟོད་སོགས་བཞིའི་ཁྱད་པར་
སྟོན་པ་ལ། རབ་འབྱོར་འདི་ལྟ་སྟེ། དཔེར་ན་བུད་མེད་སྐྱེས་པ་ལ་ལ་ཞིག་བུམ་པ་སོ་མ་
བཏང་བས་ཆུ་བཟུང་བར་བྱ་བར་སེམས་ན་ཞེས་པ་ནས། བྱང་ཆེན་དེ་ནི་འདི་ལྟ་སྟེ་ཉན་ཐོས་
ཀྱི་སའམ་རང་སངས་རྒྱས་ཀྱི་སར་བར་མ་དོར་ཉེ་ཞོར་མི་འགྱུར་ཏེ། དེ་ནི་མ་སྨྲས་མ་ཉམས་
པར་བླ་མེད་རྫོགས་བྱང་དུ་མངོན་པར་འཚང་རྒྱའོ། །ཞེས་དང༌། རབ་འབྱོར་འདི་ལྟ་སྟེ།
དཔེར་ན་རྒྱ་མཚོའི་གྲུ་མ་བསྡམས་ཤིང་ཚག་དམ་མ་བྱས་པར་རྫས་བཅུག་ཏེ་ཆུ་ལ་བཏང་ན
ཞེས་པ་ནས། བྱང་ཆེན་དེ་ནི་ཉན་ཐོས་དང་རང་སངས་རྒྱས་ཀྱི་སར་མི་ལྟུང་ངོ། །ཞེས་དང༌།
རབ་འབྱོར་འདི་ལྟ་སྟེ དཔེར་ན་ལོ་བརྒྱ་ཉི་ཤུ་ལོན་པ་ན་གྱ་བ་རྒས་པ་འཆལ་བ་ཞིག་ཡོད་ལ།
ཞེས་བ་ནས། བྱང་ཆེན་དེ་ལྟར་ཐབས་མཁས་པས་ཡོངས་སུ་བཟུང་བས་བླ་མེད་རྫོགས་བྱང་
འགྲུབ་པར་འགྱུར་རོ། །ཞེས་དང༌། དེ་སྐད་ཅེས་བཀའ་སྩལ་པ་དང༌། ཚེ་དང་ལྡན་པ་རབ་
འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ལས་དང་པོ་
བའི་བྱང་ཆེན་ཇི་ལྟར་ཤེར་ཕྱིན་ལ་བསླབ་པར་བགྱི། ཞེས་པ་ནས། རིགས་ཀྱི་བུ་ཁྱོད་ཤེར་
ཕྱིན་ལ་སྤྱོད་པའི་ཚེ་གཟུགས་ལ་འདོད་པ་མ་སྐྱེད་ཅིག། རིགས་ཀྱི་བུ་ཆོས་ཐམས་ཅད་ངོ་བོ་
ཉིད་ཀྱིས་སྟོང་པའི་ཕྱིར་རོ། །ཞེས་གསུངས། དེའི་དོན་བཤད་པ་ལ། རྟེན་དང་བཅས་པ་
དང༌། །མཐའ་དག་པ་དང་ཡོངས་འཛིན་དང༌། །རོ་མྱང་མེད་དང་ཁྱད་པར་ནི། །ཞེས་དང༌།
ཆོས་ཀྱི་དབྱིངས་ཀྱི་ངོ་བོ་ཉིད་སེམས་དཔའི་རྟེན་དང༌། སྨོན་ལམ་ལ་སོགས་པའི་ཕ་རོལ་ཏུ་
ཕྱིན་པ་ཡོངས་སུ་རྫོགས་པའི་རྒྱུའི་ཚོགས་པ་དང༌། དགེ་བའི་བཤེས་གཉེན་གྱིས་ཐབས་ཀྱིས་
ཡོངས་སུ་བཟུང་བ་དང༌། མངོན་པར་ཞེན་པའི་རོ་མྱང་བ་མེད་པ་དང༌། བཅུ་དྲུག་གི་བདག་

380
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཉིད་ཅེས་བྱ་བ་ནི་གོ་རིམ་བཞིན་དུ་སྡུག་བསྔལ་ལ་སོགས་པའི་བདེན་པའི་སྐད་ཅིག་མ་རྣམས་ཀྱི་
ཁྱད་པར་ཡིན་ཏེ། ཞེས་གསུངས། གཉིས་པ་ནི། གང་གིས་ལམ་ནི་གཞན་དག་ལས།།
ཁྱད་དུ་འཕགས་པས་ཁྱད་པར་ལམ། ཞེས་དང༌། གང་གིས་ཉན་ཐོས་ལ་སོགས་པའི་ལམ་
རྣམས་ལས་བྱང་ཆུབ་སེམས་དཔའ་ལ་སོགས་པའི་ལམ་ཤེས་པ་ཉིད་ལ་སོགས་པ་གཉིས་ནི།
ཁྱད་པར་གྱི་ལམ་ཡིན་པར་ཁྱད་ཞུགས་སོ། །ཞེས་བཤད། གསུམ་པ་ནི། དེའི་ཕྱིར་དེ་དག་
ནི་ཇི་སྐད་བཤད་པའི་ཁྱད་པར་དང་བྲལ་བའི་མངོན་པར་ཞེན་པ་ལ་སོགས་པའི་སྐྱེ་བའི་མཚན་
ཉིད་ཀྱིས་གོ་སླ་བའི་ཕྱིར་མ་བཤད་དོ། །ཞེས་པས་འཆད་དོ། །གཞུང་དོན་ནི། ཉོན་མོངས་
རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཆོས་ཅན། ཉན་རང་གི་
སྦྱོར་བ་ལས་ཁྱད་དུ་འཕགས་པའི་སྦྱོར་བ་ཡིན་ཏེ། བསམ་གྱིས་མི་ཁྱབ་པ་སོགས་ཀྱིས་ཁྱད་
པར་དུ་བྱས་པའི་སེམས་དཔའི་རྣལ་འབྱོར་ཡིན་པའི་ཕྱིར། རྟགས་དེ་གསལ་བ་དེའི་མཚན་
ཉིད༑ ཐེག་ཆེན་གྱི་སྦྱོར་བའི་ཁྱད་མཚན་དེ་ལ་བཅུ་དྲུག་ཏུ་ཡོད་དེ། དེ་ལ་བདེན་བཞིའི་ཡུལ་
ཅན་གྱི་ཤེས་བཟོད་སྐད་ཅིག་མ་བཅུ་དྲུག་གི་ཁྱད་པར་གྱི་མཚན་ཉིད་བཅུ་དྲུག་ཏུ་ཡོད་པའི་ཕྱིར།
ཁ་ཅིག། བདེན་བཞིའི་གནས་ལུགས་བསམ་གྱིས་མི་ཁྱབ་པ་སོགས་རྣམ་མཁྱེན་གྱི་རྣམ་པ་
གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དེ། ཉན་རང་གི་སྦྱོར་བ་ལས་
ཁྱད་པར་དུ་འཕགས་པའི་སྦྱོར་བའི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་
ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན
སྟོང་ཉིད་རྟོགས་པར་ཐལ་ལོ། །ཁོ་ན་རེ། དེ་ཆོས་ཅན། ཁྱོད་རང་གི་མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། དེས་རྟོག་གེ་པའི་བློས་བསམ་གྱིས་མི་ཁྱབ་པའི་ཆོས་ཉིད་
རྟོགས་པར་ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། གཞུང་འདིས་སེམས་དཔའི་རྒྱུད་
ཀྱི་གཞི་ཤེས་སྦྱོར་བ་དེ་ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བར་དངོས་སུ་
བསྟན་པར་ཐལ། སྦྱོར་བ་དེ་འཐད་པའི་ཕྱིར་ན་མ་ཁྱབ། འདོད་མི་ནུས་ཏེ། རྣམ་བཤད་
ལས༑ གཞི་ཤེས་སྦྱོར་བ་ཙམ་ནི་རང་གི་ལྡོག་པས་ཉན་རང་གི་སྦྱོར་བ་ལས་ཁྱད་པར་དུ་བྱེད་

381
སྐབས་བཞི་པའི་སྤྱི་དོན།
མི་ནུས་ཤིང༌། སྦྱོར་བ་གཞན་གཉིས་ཀྱི་ངོ་བོའི་ལྡོག་པས་ཀྱང་པ་རྟོགས་
པའི་ཆེད་དུའོ། །ཞེས་གསུངས་པའི་ཕྱིར། ཞེས་ཟེར་རོ། །
༼ བྱེད་མཚན་བཤད་པ།༽
༈ གསུམ་པ་བྱེད་མཚན་སྟོན་པ་ལ། གསུམ་ལས། དང་པོ་ནི། ཐེག་ཆེན་གྱི་སྦྱོར་བའི་
ཁྱད་མཚན་གྱི་འོག་ཏུ་དེའི་བྱེད་མཚན་སྟོན་པའི་རྒྱུ་མཚན་ཡོད་དེ། ཁྱད་མཚན་གྱིས་ཉན་རང་
གི་སྦྱོར་བ་ལས་ཁྱད་པར་དུ་འཕགས་པར་ཤེས་པར་བྱ་བའི་སྦྱོར་བ་རྣམས་ཀྱིས་གཞན་ལ་ཕན་
པ་སྒྲུབ་པའི་བྱེད་པ་དེ་གང་ཞེ་ན་དེ་བསྟན་པའི་ཕྱིར་དུ་བར་སྐབས་ཀྱི་ཚིག་སུ་བཅད་པ་གཉིས་
གསུངས་པའི་ཕྱིར། ཞེས་མཚམས་སྦྱོར་བ་ལ། ཁྱད་པར་གྱི་མཚན་ཉིད་ཀྱིས་རྣམ་པར་
བཅད་པ་རྣམས་ཀྱི་བྱེད་པ་གང་ཡིན་ཞེ་ན་བར་སྐབས་ཀྱི་ཚིགས་སུ་བཅད་པ་གཉིས་ཀྱིས་བྱེད་
པའི་མཚན་ཉིད་ཅེས་གསུངས། གཉིས་པ་ནི། བྱེད་མཚན་དེ་ལ་བཅུ་གཅིག་ཏུ་ཕྱེ་ནས་སྟོན་པ་
ལ༑ ཕན་དང་བདེ་དང་སྐྱོབ་པ་དང་། །ཞེས་སོགས་གསུངས། གསུམ་པ་ནི། དེ་ཉིད་ཚིག་
དོན་གྱི་སྒོ་ནས་བཤད་པ་ལ། མ་འོངས་པའི་ཕན་པ་དང༌། ཞེས་སོགས་གསུངས། འདི་ལ་
ཡང་སེམས་དཔའི་རྒྱུད་ཀྱི་གཞི་ཤེས་སྦྱོར་བའི་བྱེད་མཚན་དང༌། ལམ་ཤེས་སྦྱོར་བའི་བྱེད་པ་
དང་༑ རྣམ་མཁྱེན་སྦྱོར་བའི་བྱེད་པ་གསུམ་ཡོད་པའི། དང་པོ་ལ། མ་འོངས་པ་སྟེ་ཚེ་ཕྱི་
མའི་ཕན་པའི་བྱེད་པ་དང༌། ཚེ་འདིའི་བདེ་བའི་བྱེད་པ་དང༌། སྐྱོབ་པའི་བྱེད་པ་དང་གསུམ་
སྟོན་པ་ལ། རབ་འབྱོར་གྱིས་གསོལ་བ། བཅོམ་ལྡན་འདས་ཆོས་ཐམས་ཅད་རང་གི་མཚན་
ཉིད་ཀྱིས་སྟོང་པ་ལ་བྱང་ཆེན་གང་བླ་མེད་རྫོགས་བྱང་དོན་དུ་གཉེར་ཞིང༌། བླ་མེད་རྫོགས་བྱང་
དུ་མངོན་པར་འཚང་རྒྱ་པ་ནི་དཀའ་བ་བགྱིད་པའོ། །བཅོམ་ལྡན་འདས་ཀྱིས་བཀའ་སྩལ་བ།
རབ་འབྱོར་དེ་དེ་བཞིན་ནོ། །དེ་དེ་བཞིན་ཏེ། རབ་འབྱོར་ཆོས་ཐམས་ཅད་རང་གི་མཚན་ཉིད་
ཀྱིས་སྟོང་པ་ལ་བྱང་ཆེན་གང་བླ་མེད་རྫོགས་བྱང་དོན་དུ་གཉེར་ཞིང་བླ་མེད་རྫོགས་བྱང་འདོད་
པ་ནི་དཀའ་བ་བྱེད་པའོ། །རབ་འབྱོར་འོན་ཀྱང་བྱང་ཆེན་རྣམས་འཇིག་རྟེན་ལ་ཕན་པའི་ཕྱིར་

382
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཡང་དག་པར་ཞུགས་པའོ། །ཞེས་སོགས་དང༌། རབ་འབྱོར་ཇི་ལྟར་ན་བྱང་ཆེན་འཇིག་རྟེན་
ལ་བདེ་བའི་ཕྱིར་ཞུགས་པ་ཡིན་ཞེ་ན། རབ་འབྱོར་འདི་ལ་བྱང་ཆེན་བླ་མེད་རྫོགས་བྱང་དུ་
མངོན་པར་འཚང་རྒྱ་བར་འདོད་པས་སེམས་ཅན་རྣམས་སྡུག་བསྔལ་བ་དང་ཡིད་མི་བདེ་བ་དང་
འཁྲུགས་བ་རྣམས་ལས་ཡོངས་སུ་དགྲོལ་ཞིང༌། མི་འཇིགས་པའི་ཐང་བདེ་བ་མྱ་ངན་ལས་
འདས་པ་ལ་རབ་ཏུ་འགོད་དོ། །ཞེས་སོགས་དང༌། རབ་འབྱོར་ཇི་ལྟར་ན་བྱང་ཆེན་བླ་མེད་
རྫོགས་བྱང་དུ་མངོན་པར་འཚང་རྒྱ་བར་འདོད་ཅིང་འཇིག་རྟེན་གྱི་སྐྱོབ་པ་བྱེད་པ་ཡིན་ཞེ་ན།
རབ་འབྱོར་འདི་ལ་བྱང་ཆེན་བླ་མེད་རྫོགས་བྱང་དུ་མངོན་པར་འཚང་རྒྱ་བར་འདོད་པས་འཁོར་
བ་ན་ཡོད་པའི་སྡུག་བསྔལ་གང་ཅི་ཡང་རུང་སྟེ་དེ་དག་ལས་སེམས་ཅན་རྣམས་ཡོངས་སུ་སྐྱོབ་
ཅིང༌། དེ་དག་སྤངས་པའི་ཆོས་སྟོན་ཏེ། དེ་དག་གིས་ཀྱང་ཆོས་དེ་ཐོས་ནས་རིམ་གྱིས་ཐེག་
པ་གསུམ་གྱི་ཡོངས་སུ་མྱ་ངན་ལས་འདའ་བར་འགྱུར་རོ། །ཞེས་སོགས་གསུངས། དེའི་
དོན་བཤད་པ་ལ། ཕན་དང་བདེ་དང་སྐྱོབ་པ་དང༌། །ཞེས་དང༌། མ་འོངས་པའི་ཕན་པ་
དང་༑ ཚེ་འདིའི་བདེ་བ་དང༌། སྡུག་བསྔལ་མེད་པའི་རྣམ་པར་སྨིན་པ་མ་ཡིན་པའི་ཆོས་ཉིད་
ཉེ་བར་བསྒྲུབ་པའི་དོན་གྱིས། ཐམས་ཅད་ཤེས་པ་ཉིད་ཀྱི་ཕན་པ་ལ་སོགས་པའི་དབྱེ་བ་
གསུམ་མོ། །ཞེས་གསུངས། གཉིས་པ་ལ་ཡང༌། སྐྱབས་ཀྱི་བྱེད་པ། གནས་ཀྱི་བྱེད་པ།
དཔུང་གཉེན་གྱི་བྱེད་པ། གླིང་གི་བྱེད་པ། ཡོངས་སུ་འདྲེན་པའི་བྱེད་པ། ལྷུན་གྱིས་གྲུབ་
པའི་བྱེད་པ་དང༌། ཐེག་པ་གསུམ་གྱི་ངེས་པར་འབྱུང་བའི་འབྲས་བུ་མངོན་དུ་མི་བྱེད་པ་དང་
བདུན་སྟོན་པ་ལ། རབ་འབྱོར་ཇི་ལྟར་བྱང་ཆེན་བླ་མེད་རྫོགས་བྱང་དུ་མངོན་པར་འཚང་རྒྱ་
བར་འདོད་པས་འཇིག་རྟེན་གྱི་སྐབས་སུ་འགྱུར་བ་ཡིན་ཞེ་ན། རབ་འབྱོར་འདི་ལ་བྱང་ཆེན་བླ་
མེད་རྫོགས་བྱང་དུ་མངོན་པར་སངས་རྒྱས་ནས། སེམས་ཅན་སྐྱེ་བ་དང༌། རྒ་བ་དང༌།
ན་བ་དང༌། འཆི་བ་དང༌། མྱ་ངན་དང༌། སྨེ་སྔགས་འདོན་པ་དང༌། སྡུག་བསྔལ་བ་དང༌།
ཡིད་མི་བདེ་བ་དང༌། འཁྲུགས་པའི་ཆོས་ཅན་རྣམས་སྐྱེ་བ་ནས་འཁྲུགས་པ་ལས་ཡོངས་སུ་
སྒྲོལ་ཞིང་ཕུང་པོ་མ་ལུས་པའི་མྱ་ངན་ལས་འདས་པ་ལ་རབ་ཏུ་འགོད་དོ། །ཞེས་སོགས་དང༌

383
— སྐབས་བཞི་པའི་སྤྱི་དོན།
རབ་འབྱོར་ཇི་ལྟར་བྱང་ཆེན་སེམས་ཅན་རྣམས་ཀྱི་གནས་སུ་གྱུར་བ་ཡིན་ཞེ་ན། རབ་འབྱོར་
འདི་ལ་བྱང་ཆེན་བླ་མེད་རྫོགས་བྱང་དུ་མངོན་པར་སངས་རྒྱས་ནས་སེམས་ཅན་རྣམས་ཆོས་
ཐམས་ཅད་འདྲི་བ་མེད་པར་ཆོས་སྟོན་ཏོ། །ཞེས་སོགས་དང༌། རབ་འབྱོར་ཇི་ལྟར་ན་བྱང་
ཆེན་བླ་མེད་རྫོགས་བྱང་དུ་མངོན་པར་འཚང་རྒྱ་བར་འདོད་པས་འཇིག་རྟེན་གྱི་དཔུང་གཉེན་དུ་
འགྱུར་བ་ཡིན་ཞེ་ན། རབ་འབྱོར་འདི་ལ་བྱང་ཆེན་བླ་མེད་རྫོགས་བྱང་དུ་མངོན་པར་སངས་
རྒྱས་ནས་སེམས་ཅན་རྣམས་ལ་ཆོས་འདི་ལྟར་སྟོན་ཏེ། གཟུགས་ཀྱི་ཕ་རོལ་ཏུ་ཕྱིན་པ་གང་
ཡིན་པ་དེ་ནི་གཟུགས་མ་ཡིན་ནོ། །ཞེས་སོགས་དང༌། རབ་འབྱོར་ཇི་ལྟར་ན་བྱང་ཆེན་བླ་
མེད་རྫོགས་བྱང་དུ་མངོན་པར་སངས་རྒྱས་ནས་འཇིག་རྟེན་གྱི་གླིང་ཡིན་ཞེ་ན། རང་འབྱོར་
འདི་ལྟ་སྟེ། དཔེར་ན་ཆུ་ཀླུང་ཆེན་པོ་རྣམས་སམ་རྒྱ་མཚོ་ཆེན་པོ་རྣམས་སམ་ཆུས་ཡོངས་སུ་
བཅད་པའི་གནས་གང་ཡིན་པ་དེ་ནི་གླིང་ཞེས་བརྗོད་དོ། །རབ་འབྱོར་དེ་བཞིན་དུ་གཟུགས་ནི་
སྔོན་གྱི་མཐའ་དང་ཕྱི་མའི་མཐའ་ཡོངས་སུ་ཆད་པའོ། །ཞེས་སོགས་དང༌། རབ་འབྱོར་ཇི་
ལྟར་ན་བྱང་ཆེན་བླ་མེད་རྫོགས་བྱང་དུ་མངོན་པར་སངས་རྒྱས་ནས། འཇིག་རྟེན་ཡོངས་སུ་
འདྲེན་པར་བྱེད་པ་ཡིན་ཞེ་ན། རབ་འབྱོར་འདི་ལ་བྱང་ཆེན་སེམས་ཅན་རྣམས་ཀྱི་རིས་ལ་
ཐུགས་རྗེ་ཆེན་པོ་བསྐྱེད་དེ། བླ་མེད་རྫོགས་བྱང་དུ་མངོན་པར་སངས་རྒྱས་ནས་སེམས་ཅན་
རྣམས་ལ་གཟུགས་ཀྱི་སྐྱེ་བ་མེད་པ་དང༌། འགགས་པ་མེད་པ་དང༌། ཀུན་ནས་ཉོན་མོངས་
པ་མེད་པ་དང༌། རྣམ་པར་བྱང་བ་མེད་པའི་ཆོས་སྟོན་ཏོ། །ཞེས་སོགས་དང༌། རབ་འབྱོར་
ཇི་ལྟར་ན་བྱང་ཆེན་བླ་མེད་རྫོགས་བྱང་དུ་སངས་རྒྱས་ནས་སེམས་ཅན་རྣམས་ཀྱི་རྟེན་བྱེད་པ་
ཡིན་ཞེ་ན། རབ་འབྱོར་འདི་ལ་བྱང་ཆེན་བླ་མེད་རྫོགས་བྱང་དུ་སངས་རྒྱས་ནས་སེམས་ཅན་
རྨོངས་པ་རྟེན་མེད་པ་རྣམས་ཀྱི་རྟེན་བྱེད་པ་ཡིན་ཏེ། གཟུགས་ནི་ནམ་མཁའི་ངང་ཚུལ་ཅན་ནོ་
ཞེས་བྱ་བར་སེམས་ཅན་རྣམས་ལ་ཆོས་སྟོན་ཏོ། །ཞེས་སོགས་དང༌། རབ་འབྱོར་ཆོས་
ཐམས་ཅད་ནི་སྐྱེ་བ་མེད་པའི་ངང་ཚུལ་ཅན་ཏེ་དེ་དག་ནི་ངང་ཚུལ་དེ་ལས་མི་འདའོ། །ཞེས་
སོགས་གསུངས། དེའི་དོན་བཤད་པ་ལ། མི་རྣམས་ཀྱི་ནི་སྐྱབས་དག་དང༌། ། གནས་དང་

384
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
དཔུང་གཉེན་གླིང་དང་ནི། །ཡོངས་འདྲེན་པ་ཞེས་བྱ་བ་སྟེ། །ལྷུན་གྱིས་གྲུབ་དང་ཐེག་གསུམ་
གྱིས༑ ༑འབྲས་བུ་མངོན་སུམ་མི་བྱེད་དག །ཅེས་དང༌། གཏན་དུ་ཕན་པ་དང༌། སྡུག་
བསྔལ་གྱི་རྒྱུ་བཟློག་པ་དང༌། འཁོར་བ་དང་མྱ་ངན་ལས་འདས་པ་མཉམ་པ་ཉིད་དུ་རྟོགས་པ་
དང་༑ རང་དང་གཞན་གྱིས་དོན་རྟོགས་པའི་རྟེན་གྱི་ངོ་བོ་དང༌། གཞན་གྱི་དོན་སྒྲུབ་པ་དང༌།
སེམས་ཅན་གྱི་དོན་ལྷུན་གྱིས་གྲུབ་པར་འཇུག་པ་དང༌། ཐེག་པ་གསུམ་གྱིས་ངེས་པར་འབྱུང་
བའི་འབྲས་བུ་མངོན་སུམ་དུ་མི་བྱེད་པ་ཞེས་བྱ་བ་འདི་རྣམས་དུས་ཇི་ལྟ་བ་བཞིན་དུ་ཡང་དག་
པར་ཉེ་བར་སྒྲུབ་པའི་དོན་གྱིས་ལམ་ཤེས་པ་ཉིད་ཀྱི་སྐྱབས་ལ་སོགས་པའི་བྱེད་པ་བདུན་ནོ་
ཞེས་གསུངས། གསུམ་པ་ལ། རྟེན་གྱི་མཛད་པ་གཅིག་བུ་སྟོན་པ་ལ། རབ་འབྱོར་ཆོས་
ཐམས་ཅད་ནི་གཟུགས་ཀྱི་ངང་ཚུལ་ཅན་ཏེ་དེ་དག་ནི་ངང་ཚུལ་དེ་ལས་མི་འདའོ། །ཞེས་པ་
ནས༑ དགེ་བའི་བཤེས་གཉེན་ཀྱིས་ཡོངས་སུ་བཟུང་བ་དེ་དག་ཤེར་ཕྱིན་ཟབ་མོ་འདི་ལ་མོས་
པར་འགྱུར་རོ། །ཞེས་གསུངས། དེའི་དོན་བཤད་པ་ལ། ཐ་མ་རྟེན་གྱི་མཛད་པ་སྟེ། ཞེས་
དང་༑ རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་ཐམས་ཅད་སྟོན་པ་ཉེ་བར་བསྒྲུབ་པའི་དོན་
གྱིས༑ རྣམ་པ་ཐམས་ཅད་མཁྱེན་པ་ཉིད་ལ་ནི་རྟེན་གྱི་མཛད་པ་གཅིག་སྟེ། ཞེས་གསུངས།
དེ་དག་གི་དོན་བསྡུས་ནས་སྟོན་པ་ལ། འདི་ནི་བྱེད་པའི་མཚན་ཉིད་ཡིན། ཞེས་དང༌། དེ་
ལྟར་ན་བྱེད་པའི་རྣམ་པ་དག་གིས་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་
དག་མཚོན་པས་ན་བྱེད་པའི་མཚན་ཉིད་ཡིན་ནོ། །ཞེས་གསུངས། གཞུང་དོན་ནི། ཉོན་
མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཆོས་ཅན། གཞན་
དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བ་ཡིན་ཏེ། ཕན་བདེ་སྐྱོབ་སོགས་ཀྱི་
བྱེད་ལས་ཁྱད་བར་ཅན་དང་ལྡན་པའི་སེམས་དཔའི་རྣལ་འབྱོར་ཡིན་པའི་ཕྱིར། རྟགས་དེ་
གསལ་བ་དེའི་མཚན་ཉིད་ཡིན་ནོ། །ཐེག་ཆེན་གྱི་སྦྱོར་བའི་བྱེད་མཚན་དེ་ལ་བཅུ་གཅིག་ཏུ་
ཡོད་དེ། དེ་ལ་གཞི་ཤེས་ཀྱི་སྦྱོར་བའི་དབང་དུ་བྱས་པའི་བྱེད་པ་གསུམ། ལམ་ཤེས་ཀྱི་སྦྱོར་
བའི་དབང་དུ་བྱས་པའི་བྱེད་པ་བདུན། རྣམ་མཁྱེན་གྱི་སྦྱོར་བའི་དབང་དུ་བྱས་པ་གཅིག་རྣམས་

385
སྐབས་བཞི་པའི་སྤྱི་དོན། 《
སུ་ཡོད་པའི་ཕྱིར།
༼ ངོ་བོ་ཉིད་མཚན་བཤད་པ།༽
༈ བཞི་པ་ངོ་བོ་ཉིད་མཚན་བཤད་པ་ལ་གསུམ་ལས། དང་པོ་ནི། འོ་ན་བྱེད་མཚན་བཅུ་
གཅིག་གིས་གཞན་དོན་ཕུན་ཚོགས་སྐྱེད་ནུས་སུ་ཤེས་པར་བྱས་པའི་སྦྱོར་བ་རྣམས་ཀྱི་ངོ་བོ་ཉིད་
གང་ཞེ་ན། ངོ་བོ་ཉིད་དེ་ཉིད་བར་སྐབས་ཀྱི་ཚིགས་སུ་བཅད་པ་གསུམ་གྱིས་སྟོན་པའི་ཕྱིར།
ཞེས་མཚམས་སྦྱོར་བ་ལ། བྱེད་པའི་མཚན་ཉིད་ཀྱིས་ཤེས་པར་བྱས་པ་རྣམས་ཀྱི་ངོ་བོ་ཉིད་
གང་ཡིན་ཞེ་ན། བར་སྐབས་ཀྱི་ཚིགས་སུ་བཅད་པ་གསུམ་གྱིས་ངོ་བོ་ཉིད་ཀྱི་མཚན་ཉིད།
ཅེས་གསུངས། གཉིས་པ་ནི། ངོ་བོ་ཉིད་མཚན་བཅུ་དྲུག་པོ་དེ་སྟོན་པ་ལ། ཉོན་མོངས་
རྟགས་དང་མཚན་མ་དང༌། །ཞེས་སོགས་གསུངས། གསུམ་པ་དེ་ཉིད་ཚིག་དོན་གྱི་སྒོ་ནས་
བཤད་པ་ལ། འདོད་ཆགས་ལ་སོགས་པའི་ཉོན་མོངས་པ་དང༌། ཞེས་སོགས་གསུངས།
རྩ་འགྲེལ་འདི་དག་གི་དོན་ལ་ངོ་བོ་ཉིད་སོ་སོའི་དོན་བཤད་པ་དང༌། དོན་བསྡུས་ཏེ་མཚོན་
ཚུལ་བཤད་པ་དང་གཉིས་ལས། དང་པོ་ལ། གཞི་ཤེས་ཀྱི་སྦྱོར་བའི་ངོ་བོ་ཉིད་མཚན།
ལམ་ཤེས་ཀྱི་སྦྱོར་བའི་ངོ་བོ་ཉིད་མཚན། རྣམ་མཁྱེན་གྱི་སྦྱོར་བའི་ངོ་བོ་ཉིད་མཚན་དང་
གསུམ་ལས། དང་པོ་ལ་ཆགས་སོགས་ཉོན་མོངས་མངོན་གྱུར་བས་དབེན་པ། དེའི་རྟགས་
ཏེ་འབྲས་བུ་གནས་ངན་ལེན་གྱིས་དབེན་པ། དེའི་མཚན་མ་སྟེ་རྒྱུ་དངོས་པོའི་གནས་ཚུལ་ཇི་
ལྟ་བ་བཞིན་མ་ཡིན་པར་ཡིད་ལ་བྱེད་པ་གཙང་བདེ་སོགས་སུ་འཛིན་པ་དང་ཕུང་པོ་སོགས་ལ་
བདེན་པར་འཛིན་པས་དབེན་པ། འདོད་ཆགས་དང་འདོད་ཆགས་མེད་པ་དང་ཞེ་སྡང་དང་ཞེ་
སྡང་མེད་པ་དང་གཏི་མུག་དང་གཏི་མུག་མེད་པ་མི་མཐུན་ཕྱོགས་དང་གཉེན་པོ་དག་ལ་ཞེན་
པས་དབེན་པའི་ངོ་བོ་ཉིད་བཞི་སྟོན་པ་ལ། རབ་འབྱོར་གྱིས་གསོལ་བ། བཅོམ་ལྡན་འདས་
བྱང་ཆེན་ཤེར་ཕྱིན་ཟབ་མོ་འདི་ལ་འཚལ་བར་འགྱུར་བ་དེ་དག་ནི་རྟགས་དང་རྣམ་པ་དང་མཚན་
མ་དང་རང་བཞིན་ཇི་ལྟ་བུ་ཞིག་ཏུ་འགྱུར། དེ་སྐད་ཅེས་གསོལ་བ་དང༌། བཅོམ་ལྡན་འདས་

386
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཀྱིས་ཚེ་དང་ལྡན་པ་རབ་འབྱོར་ལ་བཀའ་སྩལ་པ། རབ་འབྱོར་བྱང་ཆེན་དེ་དག་ནི་འདོད་
ཆགས་རྣམ་པར་བསལ་བས་དབེན་པའི་རང་བཞིན་དུ་འགྱུར་རོ། །བྱང་ཆེན་དེ་དག་ནི་ཞེ་སྡང་
དང་གཏི་མུག་གི་མཚན་མས་དབེན་པའི་རང་བཞིན་དུ་འགྱུར་རོ། །རབ་འབྱོར་བྱང་ཆེན་དེ་
དག་ནི་འདོད་ཆགས་དང་འདོད་ཆགས་མེད་པས་དབེན་པའི་རང་བཞིན་དུ་འགྱུར་རོ། །ཞེས་
སོགས་གསུངས། དེའི་དོན་བཤད་པ་ལ། ཉོན་མོངས་རྟགས་དང་མཚན་མ་དང༌། །མི་
མཐུན་ཕྱོགས་དང་གཉེན་པོ་དང༌། །དབེན་དང༌། ཞེས་དང༌། འདོད་ཆགས་ལ་སོགས་པའི་
ཉོན་མོངས་པ་དང༌། དེའི་རྟགས་ལུས་ཀྱི་གནས་ངན་ལེན་དང༌། དེའི་མཚན་མ་ཚུལ་བཞིན་
མ་ཡིན་པ་ཡིད་ལ་བྱེད་པ་ལ་སོགས་པ་དང༌། འདོད་ཆགས་དང་འདོད་ཆགས་མེད་པ་ལ་
སོགས་པ་མི་མཐུན་པའི་ཕྱོགས་དང་གཉེན་པོ་དག་སྟོང་པ་ཉིད་ཀྱིས་ཐམས་ཅད་ཤེས་པ་ཉིད་ཀྱི་
དབེན་པའི་ངོ་བོ་ཉིད་བཞིའོ། །ཞེས་གསུངས། གཉིས་པ་ལ། དོན་དམ་པར་སེམས་ཅན་གྱི་
དོན་དུ་གོ་ཆ་བགོས་པ་མེད་ལ་ཐ་སྙད་དུ་སེམས་ཅན་ཐམས་ཅད་མྱ་ངན་ལས་བཟླ་བར་གོ་
བགོས་པའི་དཀའ་བ་ཉིད་ཀྱི་ངོ་བོ་ཉིད་དང༌། ཐེག་དམན་དུ་མི་ལྟུང་བའི་ངོ་བོ་ཉིད་ཀྱིས་ཐེག་
ཆེན་དུ་མཐའ་གཅིག་ཏུ་ངེས་པའི་ངོ་བོ་ཉིད་དང༌། ཡུན་རིང་པོར་བསྒྲུབ་པར་བྱ་བ་ཆེན་པོ་
གསུམ་གྱི་ཆེད་དུ་བསྒྲུབ་པའི་ཆེད་དུ་བྱ་བའི་ངོ་བོ་ཉིད་དང༌། བསྒོམ་བྱ་སྒོམ་པ་པོ་སྒོམ་ཆོས་
གསུམ་དོན་དམ་པར་མི་དམིགས་པར་རྟོགས་པའི་མི་དམིགས་པའི་ངོ་བོ་ཉིད་དང༌། ཡུམ་ནས་
རྣམ་མཁྱེན་གྱི་བར་ལ་དངོས་པོར་མངོན་པར་ཞེན་པ་མཐའ་དག་བཀག་པའི་མངོན་ཞེན་མེད་
པའི་ངོ་བོ་ཉིད་དང་ལྔ་སྟོན་པ་ལ། རབ་འབྱོར་གྱིས་གསོལ་པ། བཅོམ་ལྡན་འདས་བྱང་ཆེན་
གང་གིས་སེམས་ཅན་ཐམས་ཅད་ཡོངས་སུ་མྱ་ངན་ལས་བཟླ་བར་བགྱིའོ། །ཞེས་གོ་ཆ་འདི་
འཚལ་ཀྱང་དེ་ལ་སེམས་ཅན་དང་སེམས་ཅན་དུ་གདགས་པ་མི་དམིགས་པ་དེ་དག་ནི་དཀའ་བ་
བགྱིད་པར་འགྱུར་བའོ། །ཞེས་སོགས་དང༌། དེ་སྐད་ཅེས་གསོལ་བ་དང༌། བཅོམ་ལྡན་
འདས་ཀྱིས་ཚེ་དང་ལྡན་པ་རབ་འབྱོར་ལ་བཀའ་སྩལ་པ། རབ་འབྱོར་ཁྱོད་ཀྱིས་དོན་གང་ཞིག་
མཐོང་ནས་འདི་སྐད་དུ་བྱང་ཆེན་གོ་ཆ་ཆེན་པོ་བསྒོས་ཤིང་ཤེར་ཕྱིན་ཟབ་མོ་འདི་ལ་སྤྱོད་པ་དེས་

387
། སྐབས་བཞི་པའི་སྤྱི་དོན།
ཉན་ཐོས་ཀྱི་སའམ་རང་སངས་རྒྱས་ཀྱི་སའི་གནས་གཞན་གཉིས་སུ་དོགས་པར་མི་བྱའོ།།
ཞེས་དང༌། རབ་འབྱོར་གྱིས་གསོལ་པ། བཅོམ་ལྡན་འདས་འདི་ལྟར་བྱང་ཆེན་གྱིས་སེམས་
ཅན་ཅུང་ཟད་ཉི་ཚེ་བ་ཞིག་གི་སླད་དུ་གོ་ཆ་འཚལ་བ་མ་ལགས་ཏེ། སེམས་ཅན་ཐམས་ཅད་
ཡོངས་སུ་མྱ་ངན་ལས་བཟླ་བར་བྱའོ་ཞེས་དེ་ལྟར་གོ་ཆ་འཚལ་བའི་བྱང་ཆེན་དེ་ཉན་ཐོས་ཀྱི་
སའམ་རང་སངས་རྒྱས་ཀྱི་སར་ལྟུང་བའི་གནས་དང་སྐབས་མ་མཆིས་སོ། །ཞེས་སོགས་
དང་༑ བྱང་ཆེན་གྱིས་ནི་སེམས་ཅན་ཐམས་ཅད་ཡོངས་སུ་མྱ་ངན་ལས་བཟླ་བ་དང་རྣམ་མཁྱེན་
ཉིད་ཀྱི་ཡེ་ཤེས་ཀྱི་དོན་དུ་གོ་ཆ་བགོས་སོ། །ཞེས་སོགས་དང༌། རབ་འབྱོར་གྱིས་གསོལ་པ།
བཅོམ་ལྡན་འདས་ཤེར་ཕྱིན་ཟབ་པ་སྟེ། དེ་ནི་སུས་ཀྱང་བསྒོམ་པར་མི་བགྱི་ཅི་ཡང་བསྒོམ་
པར་མི་བགྱི་ཇི་ལྟར་ཡང་བསྒོམ་པར་མི་བགྱིའོ། །ཞེས་སོགས་དང༌། རབ་འབྱོར་ཤེར་ཕྱིན་
ཟབ་མོ་འདིར་ཕྱིར་མི་ལྡོག་པའི་བྱང་ཆེན་ཡོངས་སུ་བརྟག་པར་བྱ་སྟེ་བྱང་ཆེན་གང་ཞིག་ཤེར་
ཕྱིན་ཟབ་མོ་འདི་ལ་མངོན་པར་ཞེན་བར་མི་བྱེད་པ་དེ་ནི་ཕྱིར་མི་ལྡོག་པའི་བྱང་ཆེན་དུ་ཡོངས་སུ་
བརྟག་པར་བྱའོ། །ཞེས་སོགས་གསུངས། དེའི་དོན་བཤད་པ་ལ། དཀའ་དང་ངེས་པ་
དང་། ༼ཆེད་དུ་བྱ་དང་མི་དམིགས་དང༌། །མངོན་པར་ཞེན་པ་བཀག་པ་དང༌། ཞེས་དང༌།
དོན་དམ་པར་མེད་པའི་སེམས་ཅན་མྱ་ངན་ལས་བཟླ་བར་དཀའ་བ་དང༌། ཐེག་པ་གཞན་དུ་མི་
ལྟུང་བའི་མཚན་ཉིད་ཀྱི་མཐའ་གཅིག་ཏུ་ངེས་པ་དང༌། ཡུན་རིང་པོ་ནས་བསྒྲུབ་པར་བྱ་བ་
མཆོག་ཉིད་ཀྱི་ཆེད་དུ་བྱ་བ་དང༌། བསྒོམ་པར་བྱ་བ་དང་སྒོམ་པ་པོའི་ཆོས་མི་དམིགས་པ་
དང་༑ དངོས་བོར་མངོན་པར་ཞེན་པ་མཐའ་དག་བཀག་པ་ཞེས་བྱ་བ་དེ་ལྟ་བུ་དག་ནི་ལམ་
ཤེས་པ་ཉིད་ཀྱི་ངོ་བོ་ཉིད་ལྔའོ། །ཞེས་གསུངས། གསུམ་པ་ལ་ཡང༌། གཞི་ཤེས་དང་ལམ་
ཤེས་ཀྱི་ཡུལ་དུ་བྱས་པའི་དངོས་པོའི་ཁྱད་པར་གཞི་ལམ་གྱི་རྣམ་པ་དང་དེ་བཞིན་ཉིད་ལ་
དམིགས་པའི་ངོ་བོ་ཉིད་དང༌། འཇིག་རྟེན་མངོན་ཞེན་ཅན་གྱི་གཟུང་བྱ་དང་གཟུང་བྱ་མ་ཡིན་
པར་ཞེན་པ་ལས་བཟློག་སྟེ་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ལ་ཞེན་ནས་
བཟུང་མི་བཟུང་གི་མཐའ་བྲལ་དུ་རྟོགས་པས་འཇིག་རྟེན་ཐམས་ཅད་དང་མི་མཐུན་པའི་ངོ་བོ་ཉིད་

388
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
དང་༑ གཟུགས་སོགས་ཐམས་ཅད་ལ་ཡེ་ཤེས་ཀྱིས་ཐོགས་པ་མེད་པར་ཤེས་པའི་ངོ་བོ་ཉིད་
དང་༑ གཟུང་བ་དང་འཛིན་པ་དོན་དམ་པར་མི་དམིགས་པས་རྟེན་ནམ་གཞི་མེད་པར་རྟོགས་
པའི་ངོ་བོ་ཉིད་དང༌། དེ་བཞིན་ཉིད་ཡིན་པ་ཉིད་ཀྱིས་འོང་བ་དང་འགྲོ་བ་མེད་པར་རྟོགས་པའི་
ངོ་བོ་ཉིད་དང༌། །གཟུགས་ལ་སོགས་པའི་ངོ་བོ་ཉིད་མེད་པའི་སྟོང་པ་ཉིད་ཡིན་པས་སྐྱེ་བ་མེད་
པར་རྟོགས་པའི་ངོ་བོ་ཉིད་དང༌། དངོས་པོ་དང་དངོས་པོ་མེད་པ་དང་གཉིས་ཀ་དང་གཉིས་
མིན་གྱི་ཕུང་སུམ་གྱི་ངོ་བོ་དེ་བཞིན་ཉིད་མི་དམིགས་པར་རྟོགས་པའི་ངོ་བོ་ཉིད་དང་བདུན་རིམ་
བཞིན་སྟོན་པ་ལ། རབ་འབྱོར་གྱིས་གསོལ་པ། བྱང་ཆེན་ཤེར་ཕྱིན་ཟབ་མོ་འདི་བསྟན་པའི་
ཚེ་མི་དངངས་ཀུན་ཏུ་མི་སྐག ཀུན་ཏུ་སྐྲག་པས་ཟིན་པར་མི་འགྱུར་ཞིང་ཞུམ་པར་མི་འགྱུར
ཡོངས་སུ་ཞུམ་པར་མི་འགྱུར། དེའི་ཡིད་ཕྱིར་ཕྱོགས་པར་མི་འགྱུར་ན། བཅོམ་ལྡན་འདས་
བྱང་ཆེན་དེ་ཤེར་ཕྱིན་ཟབ་མོ་ཇི་ལྟར་བརྟག་པར་བགྱི། བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་བྱང་ཆེན་དེས་རྣམ་མཁྱེན་ལ་གཞོལ་བའི་བསམ་པས་ཤེར་ཕྱིན་ཟབ་མོ་འདི་ལ་
བརྟག་པར་བྱའོ། །ཞེས་སོགས་དང༌། ལྷའི་བུ་དག་ནམ་མཁའ་ཟབ་པའི་ཕྱིར་ཆོས་འདི་ཟབ་
བོ༑ ༑ལྷའི་བུ་དག་དེ་བཞིན་ཉིད་ཟབ་པའི་ཕྱིར་དང༌། ཞེས་སོགས་དང༌། རབ་འབྱོར་གྱིས་
གསོལ་པ། བཅོམ་ལྡན་འདས་ཆོས་འདི་ནི་གཞན་ཐམས་ཅད་དང་རྗེས་སུ་མཐུན་པ་སྟེ།
བཅོམ་ལྡན་འདས་ཆོས་གང་ཡང་རྣམ་པ་དང་རྗེས་སུ་མཐུན་པ་ལགས་ཤེ་ན། བཅོམ་ལྡན་
འདས་ཆོས་འདི་ནི་ཤེར་ཕྱིན་དང་རྗེས་སུ་མཐུན་པའོ། །ཞེས་པ་ནས། ཆོས་འདི་དག་ནི་གང་
ལ་ཡང་ཐོགས་པ་མ་མཆིས་པ་སྟེ། ཞེས་སོགས་དང༌། ཆོས་འདི་ནི་གཞི་མ་མཆིས་པ་དང་
ལྡན་པ་སྟེ། གཟུགས་ཀྱི་གཞི་མ་དམིགས་པའི་སླད་དུ་དང༌། ཞེས་སོགས་དང༌། དེ་ནས་
འདོད་པ་ན་སྤྱོད་པ་དང་གཟུགས་ན་སྤྱོད་པའི་ལྷའི་བུ་རྣམས་ཀྱིས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས་གནས་བརྟན་རབ་འབྱོར་འདི་ནི་བཅོམ་ལྡན་འདས་ཀྱི་རྗེས་
སུ་སྐྱེས་སོ། ། དེ་ཅིའི་སླད་དུ་ཞེ་ན། དེ་ནི་འདི་ལྟར་གནས་བརྟན་རབ་འབྱོར་ནི་ཅི་དང་ཅི་
སྟོན་པ་དེ་ཐམས་ཅད་སྟོང་བ་ཉིད་དང་མཚན་མ་མ་མཆིས་པ་དང་སྨོན་པ་མ་མཆིས་པ་ལས་

389
སྐབས་བཞི་པའི་སྤྱི་དོན།
བརྩམས་ཤིང་སྟོན་པའོ། །ཞེས་སོགས་དང༌། དེ་ནས་གནས་བརྟན་རབ་འབྱོར་གྱིས་ལྷའི་བུ་
དེ་དག་གི་གཏམ་གྱིས་རྗེས་སུ་འབྲེལ་པར་བྱས་ཏེ། །དེ་ལྟར་ལྷའི་བུ་དག་གནས་བརྟན་རབ་
འབྱོར་ནི་གཟུགས་ཀྱི་རྗེས་སུ་མ་སྐྱེས་གཟུགས་ཀྱི་དེ་བཞིན་ཉིད་ཀྱི་རྗེས་སུ་མ་སྐྱེས་གཟུགས་ཀྱི་
དེ་བཞིན་ཉིད་ལས་གཞན་གྱི་རྗེས་སུ་མ་སྐྱེས་སོ། །ཞེས་སོགས་དང༌། དེ་ནས་ཚེ་དང་ལྡན་
པ་ཤཱ་རིའི་བུས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་
ཉིད་དང་མ་ནོར་བ་དེ་བཞིན་ཉིད་དང་གཞན་མ་ཡིན་པ་དེ་བཞིན་ཉིད་དང་ཆོས་ཉིད་དང་ཆོས་ཀྱི་
དབྱིངས་དང༌། ཆོས་གནས་པ་ཉིད་དང་ཆོས་ངེས་པ་ཉིད་དང༌། ཡང་དག་པའི་མཐའ་འདི་
ཟབ་པ་སྟེ། དེ་ལ་གཟུགས་དང་གཟུགས་ཀྱི་དེ་བཞིན་ཉིད་མི་དམིགས་ཏེ། གང་གི་ཚེ་
གཟུགས་ཉིད་མི་དམིགས་པ་དེའི་ཚེ་གཟུགས་ཀྱི་དེ་བཞིན་ཉིད་དམིགས་པ་ལྟ་ག་ལ་འགྱུར།
ཞེས་པ་ནས། དེ་ནི་ཉན་ཐོས་ཀྱི་སའམ་རང་སངས་རྒྱས་ཀྱི་སར་ལྟུང་ངོ། ། ཞེས་པའི་བར་
རྣམས་གསུངས། དེའི་དོན་བཤད་པ་ལ། དམིགས་པ་ཞེས་བྱ་གང་ཡིན་དང༌། །མི་མཐུན་
ཐོགས་པ་མེད་དང་དེ། །གཞི་མེད་འགྲོ་མེད་སྐྱེ་མེད་དང༌། །དེ་བཞིན་ཉིད་ནི་མི་དམིགས་
དང༌༑ ༑ཞེས་དང༌། ཐམས་ཅདཤེས་པ་ཉིད་དང་ལམ་ཤེས་པ་ཉིད་ཀྱིས་བསྡུས་པའི་དངོས་
པོའི་ཁྱད་པར་ལ་དམིགས་པ་དང༌། འཇིག་རྟེན་གྱིས་སྒྲུབ་པའི་འཛིན་པ་ལ་སོགས་པ་ལས་
བཟློག་སྟེ་བསྟན་པས་མི་མཐུན་པ་དང༌། གཟུགས་ལ་སོགས་པ་ཐོགས་པ་མེད་པར་ཤེས་པ་
དང་༑ ཤེས་བྱ་དང་ཤེས་པ་མི་དམིགས་པས་གཞི་མེད་པ་དང༌། དེ་བཞིན་ཉིད་ཀྱིས་འགྲོ་བ་
མེད་པ་དང༌། གཟུགས་ལ་སོགས་པ་ངོ་བོ་ཉིད་མེད་པས་སྐྱེ་བ་མེད་པ་དང༌། དངོས་པོ་དང་
དངོས་པོ་མེད་པ་ལ་སོགས་པ་གསུམ་གྱི་ངོ་བོ་དེ་བཞིན་ཉིད་མི་དམིགས་པ་ཞེས་བྱ་བ་དེ་ལྟ་བུ་
ནི་རྣམ་པ་ཐམས་ཅད་མཁྱེན་པ་ཉིད་ཀྱི་ངོ་བོ་ཉིད་བདུན་ནོ། །ཞེས་གསུངས། གཉིས་པ་དེ་
སྟོན་པ་ལ། ངོ་བོ་ཉིད་བཅུ་དྲུག་བདག་ཉིད། །མཚོན་བྱ་ལྟ་བུར་མཚོན་པས་ན། །མཚན་
ཉིད་བཞི་པར་བཞེད་པ་ཡིན། །ཞེས་དང༌། དེ་ལྟར་ན་ངོ་བོ་ཉིད་བཅུ་དྲུག་གིས་ཇི་ལྟ་བཞིན་དུ་
ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་མཚན་ཉིད་དང་ལྡན་པ་བཞིན་དུ་མཚོན་པས།

390
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
དེ་ལྟར་ན་བཞི་པ་ངོ་བོ་ཉིད་ཀྱི་མཚན་ཉིད་དུ་བཞེད་དོ། །ཞེས་གསུངས། གསུམ་པ་གྲངས་
ཀྱི་སྒོ་ནས་དོན་བསྡུ་བ་ལ། དེ་ལྟར་ན་སྤྱིར་གཅིག་ཏུ་བསྡོམས་ན་ནི་མཚན་ཉིད་དགུ་བཅུ་རྩ་
གཅིག་ཏུ་འགྱུར་རོ། །ཞེས་གསུངས། གཞུང་དོན་ནི། ཉོན་མོངས་རྟགས་སོགས་ཀྱིས་
དབེན་པའི་སེམས་དཔའི་རྣལ་འབྱོར་བཅུ་དྲུག་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་
རྒྱུ་མཚན་ཡོད་དེ། ཁྱོད་སྦྱོར་བ་བཅུ་དྲུག་མཚོན་པར་བྱེད་པའི་གཞི་ཡིན་པས་ན་དེ་ལྟར་བསྟན་
པའི་ཕྱིར། ཐེག་ཆེན་སྦྱོར་བའི་ངོ་བོ་ཉིད་མཚན་དེ་ལ་བཅུ་དྲུག་ཡོད་དེ། དེ་ལ་གཞི་ཤེས་
སྦྱོར་བའི་ངོ་བོ་ཉིད་བཞི། ལམ་ཤེས་སྦྱོར་བའི་ངོ་བོ་ཉིད་ལྔ། རྣམ་མཁྱེན་སྦྱོར་བའི་ངོ་བོ་ཉིད་
བདུན་ཡོད་པའི་ཕྱིར། དང་པོ་གྲུབ་སྟེ། དེ་ལ་ཉོན་མོངས་དང༌། ཉོན་མོངས་ཀྱི་རྟགས་དང༌།
ཉོན་མོངས་ཀྱི་མཚན་མ་དང༌། མི་མཐུན་ཕྱོགས་དང་གཉེན་པོའི་ཕྱོགས་དག་གིས་དབེན་པའི་
ངོ་བོ་ཉིད་བཞི་ཡོད་པའི་ཕྱིར། གཉིས་པ་གྲུབ་སྟེ དེ་ལ་བྱ་དཀའ་བ་ཉིད་ཀྱི་ངོ་བོ་ཉིད་དང༌།
མཐའ་གཅིག་ཏུ་ངེས་པའི་ངོ་བོ་ཉིད་དང༌། ཆེད་དུ་བྱ་བའི་ངོ་བོ་ཉིད་དང༌། མི་དམིགས་པའི་
ངོ་བོ་ཉིད་དང༌། མངོན་པར་ཞེན་པ་མེད་པའི་ངོ་བོ་ཉིད་ལྔ་ཡོད་པའི་ཕྱིར། གསུམ་པ་གྲུབ་སྟེ།
དེ་ལ་དམིགས་པའི་ངོ་བོ་ཉིད་དང༌། འཇིག་རྟེན་ཐམས་ཅད་དང་མི་མཐུན་པའི་ངོ་བོ་ཉིད་དང༌།
ཐོགས་པ་མེད་པའི་ངོ་བོ་ཉིད་དང༌། གཞི་མེད་པའི་ངོ་བོ་ཉིད་དང༌། འགྲོ་བ་མེད་པའི་ངོ་བོ་
ཉིད་དང༌། སྐྱེ་བ་མེད་པའི་ངོ་བོ་ཉིད་དང༌། དེ་བཞིན་ཉིད་མི་དམིགས་པའི་ངོ་བོ་ཉིད་མཚན་
དང་བདུན་དུ་ཡོད་པའི་ཕྱིར། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་
བདག་མེད་རྟོགས་པའི་མཁྱེན་པ་དེ་ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་
རྣལ་འབྱོར་དུ་ཐལ། ངོ་བོ་ཉིད་མཚན་དེ་ལ་ཉོན་མོངས་རྟགས་སོགས་ཀྱིས་དབེན་པའི་སེམས་
དཔའི་རྣལ་འབྱོར་སོགས་བཅུ་དྲུག་ཏུ་འབྱེད་རིགས་པའི་ཕྱིར། འདོད་ན། དེ་ཆོས་ཅན།
དེ་མ་ཡིན་པར་ཐལ། ཉོན་མོངས་རྟགས་སོགས་དང་བཅས་པའི་ཕྱིར་ན་མ་ཁྱབ། དེར་ཐལ།
ཉོན་མོངས་དང་བཅས་པའི་ཕྱིར། ཞེས་ཟེར་རོ། །དེས་ན། སྤྱིར་ཐེག་ཆེན་གྱི་སྦྱོར་བའི་
མཚན་ཉིད་ཀྱི་སྒྲས་བརྗོད་རུང་དེ་ལ་དགུ་བཅུ་རྩ་གཅིག་ཏུ་ཡོད་དེ། དེ་ལ་ཤེས་མཚན་ཞེ་

391
སྐབས་བཞི་པའི་སྤྱི་དོན
བརྒྱད་དང༌ཁྱད་མཚན་བཅུ་དྲུག །བྱེད་མཚན་བཅུ་གཅིག །ངོ་བོ་ཉིད་མཚན་བཅུ་དྲུག་ཏུ་
ཡོད་པའི་ཕྱིར།
ཐེག་ཆེན་གྱི་ཐར་པ་ཆ་མཐུན་བཤད་པ།
༈ བཞི་པ་རྒྱུད་ལ་བརྟེན་བྱ་ཐར་པ་ཆ་མཐུན་བཤད་པ་ལ། མདོ་ལས་གསུངས་ཚུལ་དང༌
བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། དེ་བཞིན་ཉིད་ཀྱི་ལེའུ ར་བྱང་
སེམས་ཉམས་པའི་ཆོས་ཅན་དྲུག་ཅུ་དམན་པའི་དགྲ་བཅོམ་དུ་འགྱུར་བར་གསུངས་པའི་འཐད་
པར་དེ་དག་གིས་སངས་རྒྱས་ལྔ་བརྒྱ་བསྙེན་བསྐུར་ཞིང་སྦྱིན་སོགས་ལ་སྤྱད་ཀྱང་ཤེར་ཕྱིན་དང་
ཐབས་མཁས་ཀྱིས་མ་ཟིན་པས་སོ། །ཞེས་གསུངས་པ་ལས་འཕྲོས་ནས། ཤཱ་རིའི་བུ་འདི་ལ་
བྱང་ཆེན་ཐོག་མར་སེམས་བསྐྱེད་པ་ནས་ཉེ་བར་བཟུང་སྟེ་རྣམ་མཁྱེན་གྱི་སེམས་དང་མ་བྲལ་
བར་སྦྱིན་པ་གཏོང་བ་དང༌། ཚུལ་ཁྲིམས་སྲུང་བ་དང༌། བཟོད་པ་སྒོམ་པ་དང༌། བརྩོན་
འགྲུས་རྩོམ་པ་དང༌། བསམ་གཏན་ལ་མཉམ་པར་འཇོག་ཅིང་མཚན་མར་མི་བྱེད་དེ། དྲན་པ་
ཉེ་བར་བཞག་པ་དང༌། ཡང་དག་པར་སྤོང་བ་དང༌། རྫུ་འཕྲུལ་གྱི་རྐང་པ་དང༌། དབང་པོ་
དང་༑ སྟོབས་དང༌། བྱང་ཆུབ་ཡན་ལག་དང་ལམ་རྣམས་བསྒོམས་ཤིང་མཚན་མར་མི་བྱེད།
རྣམ་མཁྱེན་གྱི་བར་དུ་སྒོམ་ཞིང་མཚན་མར་མི་བྱེད། དེ་ཡང་ཤེར་ཕྱིན་དང་ཐབས་མཁས་པ་
དང་༑ ཞེས་སོགས་གསུངས། གཉིས་པ་ལ་མཚམས་སྦྱར་བ་དང༌། དོན་བཤད་པ་གཉིས་
ལས༑ དང་པོ་ནི། ཡོན་ཏན་སྐྱོན་ནི་མཚན་ཉིད་བཅས། །ཐར་དང༌། ཞེས་བཤད་ན།
སྦྱོར་བའི་མཚན་ཉིད་ཀྱི་འོག་ཏུ་ཐར་པ་ཆ་མཐུན་འཆད་པའི་རྒྱུ་མཚན་གང་ཞེ་ན། དེའི་རྒྱུ་
མཚན་ཡོད་དེ། ཐར་པ་ཆ་མཐུན་གྱི་དགེ་བ་དང་ལྡན་པ་སྟེ་རྒྱུད་ལ་སྐྱེས་པ་ཁོ་ན་ལ་ཇི་སྐད་
བཤད་པའི་སྦྱོར་བ་རྣམས་མཚན་ཉིད་ཀྱི་སྒོ་ནས་ཤེས་པར་བྱེད་པ་འབྱུང་བས་དེ་ལྟར་བཤད་
པའི་ཕྱིར། ཞེས་འཆད་པ་ལ། ཐར་པའི་ཆ་དང་མཐུན་པའི་དགེ་བའི་རྩ་བ་དང་ལྡན་པ་ཁོ་ན་
ལ་ཇི་སྐད་བཤད་པའི་སྦྱོར་བ་ཡོངས་སུ་ཤེས་པ་འབྱུང་བས། ཐར་པའི་ཆ་དང་མཐུན་པ།

392
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཞེས་གསུངས། གཉིས་པ་ལ་ངོ་བོ་དང༌། དབྱེ་བ་གཉིས་ལས། དང་པོ་ལ། རྩ་འགྲེལ་
གཉིས་ལས། དང་པོ་ནི། མདོ་དེའི་དོན་བཤད་པའི་སྒོ་ནས། ཐར་པ་ཆ་མཐུན་གྱི་ངོ་བོ་ཉིད་
སྟོན་པ་ལ། མཚན་མེད་རབ་ཏུ་སྦྱིན་ལ་སོགས། །ཞེས་སོགས་གསུངས། གཉིས་པ་ནི།
དེ་ཉིད་ཚིག་དོན་གྱི་སྒོ་ནས་བཤད་པ་ལ། མཚན་མ་མེད་པར་དམིགས་པའི་ཤེས་པའི་རྣམ་
པས༑ སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ནས་རྣམ་པ་ཐམས་ཅད་མཁྱེན་པ་ཉིད་ལ་ཐུག་
པ་རྣམས་རང་གི་རྒྱུད་ལ་བསྐྱེད་པར་མཁས་པ་ནི། རྣམ་པ་ཐམས་ཅད་མངོན་པར་རྫོགས་པར་
རྟོགས་པ་འདི་ལ་ཐར་པའི་ཆ་དང་མཐུན་པ་ཡིན་པར་འདོད་དོ། །ཞེས་གསུངས། གཉིས་པ་
ལ་གསུམ་ལས། དང་པོ་ནི། སངས་རྒྱས་སོགས་དམིགས་དད་པ་དང༌། །ཞེས་སོགས་
བར་སྐབས་ཀྱི་ཚིགས་སུ་བཅད་པ་གཉིས་གསུངས་པ་ཆོས་ཅན། དགོས་པ་ཡོད་དེ། སྦྱིན་
སོགས་རང་རྒྱུད་ལ་སྐྱེད་པར་མཁས་པ་དེ་གང་ཡིན་ཞེ་ན། དེ་བསྟན་པའི་ཕྱིར་གསུངས་པའི་
ཕྱིར༑ ཞེས་མཚམས་སྦྱོར་བ་ལ། མཁས་པ་དེ་གང་ཡིན་ཞེ་ན། དེ་བསྟན་པའི་ཕྱིར་བར་
སྐབས་ཀྱི་ཚིགས་སུ་བཅད་པ། ཞེས་གསུངས། གཉིས་པ་ནི། སངས་རྒྱས་སོགས་
དམིགས་དད་བ་དང༌། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་
འཆད་པ་ལ། དད་པ་དང་བརྩོན་འགྲུས་དང༌། ཞེས་སོགས་གསུངས། དེ་ཡང༌། ངོ་བོ་
དང་༑ རྒྱུད་ཀྱི་སྒོ་ནས་དབྱེ་བ་གཉིས་ལས། དང་པོ་ལ། དད་པ་དང༌། བརྩོན་འགྲུས་དང༌
དྲན་པ་དང༌། ཏིང་ངེ་འཛིན་དང༌། ཤེས་རབ་ཀྱི་བདག་ཉིད་ཅན་གྱི་ཐར་པ་ཆ་མཐུན་ལྔ་རིམ་
བཞིན་སྟོན་པ་ལ། མདོ་ལས། དེ་ཡང་ཤེར་ཕྱིན་དང་ཐབས་མཁས་པ་དང་མ་བྲལ་བར་དུས་
གསུམ་གྱི་སངས་རྒྱས་དང་འདས་པ་དང་མ་བྱོན་པ་དང་ད་ལྟར་བྱུང་བའི་སངས་རྒྱས་བཅོམ་
ལྡན་འདས་དེ་རྣམས་ཀྱི་ཚུལ་ཁྲིམས་ཀྱི་དང་ཏིང་ངེ་འཛིན་གྱི་དང་ཤེས་རབ་ཀྱི་དང་རྣམ་པར་
གྲོལ་བའི་དང་རྣམ་པར་གྲོལ་བའི་ཡེ་ཤེས་གཟིགས་པའི་ཕུང་པོ་དེ་ཐམས་ཅད་ཡིད་ལ་སེམས་
ཀྱང་མཚན་མར་མི་བྱེད། དེ་སྟོང་པ་ཉིད་ཀྱི་ཏིང་ངེ་འཛིན་ལ་མཚན་མར་མི་བྱེད། མཚན་པ་
མེན་པའི་ཏིང་ངེ་འཛིན་ལ་མཚན་མར་མི་བྱེད། སྨོན་པ་མེད་པའི་ཏིང་ངེ་འཛིན་ལ་མཚན་མར་

393
སྐབས་བཞི་བའི་སྤྱི་དོན།
མི་བྱེད། དེ་ཤཱ་རིའི་བུ་བྱང་ཆེན་དེ་ནི་ཉན་ཐོས་དང་རང་སངས་རྒྱས་ཀྱི་ས་ལ་གནས་པར་མི་
འགྱུར་ཞིང༌། དེ་ནི་མ་སྨས་མ་ཉམས་པར་བླ་མེད་རྫོགས་བྱང་དུ་མངོན་པར་འཚང་རྒྱ་བར་
འགྱུར་བར་རིག་པར་བྱའོ། །དེ་ཅིའི་ཕྱིར་ཞེ་ན། དེ་ནི་འདི་ལྟར་བྱང་ཆེན་དེས་ཐོག་མ་སེམས་
བསྐྱེད་པ་ནས་ཉེ་བར་བཟུང་སྟེ། སྦྱིན་པ་བྱིན་ཡང་མཚན་མར་མི་བྱེད་དེ། ཞེས་སོགས་དང༌།
ཤཱ་རིའི་བུས་གསོལ་པ། བཅོམ་ལྡན་འདས་ཀྱིས་གསུངས་པའི་དོན་འཚལ་བ་ལྟར་ན་བཅོམ་
ལྡན་འདས་བྱང་ཆེན་ཤེར་ཕྱིན་དང་ཐབས་མཁས་པ་དང་མ་བྲལ་བའི་བསམ་པ་ཅན་གང་ཡིན་པ་
དེའི་བླ་མེད་རྫོགས་བྱང་ནི་ཐེ་ཚོམ་མ་མཆིས་སོ། །ཞེས་དང༌། དེ་ཅིའི་སླད་དུ་ཞེ་ན། བཅོམ་
ལྡན་འདས་དེ་ནི་འདི་ལྟར་བྱང་ཆེན་དེས་སེམས་དང་པོ་བསྐྱེད་པ་ནས་ཉེ་བར་བཟུང་སྟེ། གང་
མངོན་པར་འཚང་རྒྱ་བ་དང༌། གང་དུ་མངོན་པར་འཚང་རྒྱ་བར་བགྱི་བའི་གཟུགས་ནས་རྣམ་
མཁྱེན་ནམ་ཆོས་གང་ཡང་དམིགས་པ་མ་མཆིས་སོ། །ཞེས་སོགས་དང༌། དེ་ནས་འདོད་པ་
ན་སྤྱོད་པ་དང་གཟུགས་ན་སྤྱོད་པའི་ལྷའི་བུ་དེ་དག་གིས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་བྱང་ཆེན་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་
འཚང་རྒྱ་བར་ཡང་བགྱི་ལ་ཆོས་དེ་དག་ཀྱང་མ་མཆིས་ཤིང་མི་དམིགས་པས་བླ་མེད་རྫོགས་
བྱང་ནི་འབྱུང་བར་དཀའོ། །ཞེས་པ་ནས། ལྷའི་བུ་དག་ངས་ཀྱང་ཆོས་ཐམས་ཅད་རྣམ་པ་
ཐམས་ཅད་དུ་མངོན་པར་སངས་རྒྱས་ཏེ། གང་མངོན་པར་འཚང་རྒྱ་འམ། གང་གིས་མངོན་
པར་འཚང་རྒྱ་འམ། གང་ཞིག་མངོན་པར་འཚང་རྒྱ་བའི་ཆོས་གང་ཡང་མི་དམིགས་སོ།།
དེ་ཅིའི་ཕྱིར་ཞེ་ན། ལྷའི་བུ་དག་ཆོས་ཐམས་ཅད་ནི་ཤིན་ཏུ་རྣམ་པར་དག་པའི་ཕྱིར་རོ། །ཞེས་
གསུངས༑ དེའི་དོན་བཤད་པ་ལ། སངས་རྒྱས་སོགས་དམིགས་དད་པ་དང༌། །སྦྱིན་
སོགས་སྤྱོད་ཡུལ་བརྩོན་འགྲུས་དང༌། །བསམ་པ་ཕུན་ཚོགས་དྲན་པ་དང༌། །རྣམ་པར་མི་
རྟོག་ཏིང་འཛིན་དང༌། །ཆོས་རྣམས་རྣམ་པ་ཐམས་ཅད་དུ། །ཤེས་པའི་ཤེས་རབ་དང་རྣམ་ལྔ།།
ཞེས་དང༌། དད་པ་དང༌། བརྩོན་འགྲུས་དང༌། དྲན་པ་དང༌། ཏིང་ངེས་འཛིན་དང༌།
ཤེས་རབ་ཁྱད་པར་ཅན་དབང་པོའི་ངོ་བོ་ཉིད་མ་ཡིན་པ་གྲངས་བཞིན་དུ་སངས་རྒྱས་དང༌།

394
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
སྦྱིན་པ་དང༌། བསམ་པ་ཕུན་སུམ་ཚོགས་པ་དང༌། རྣམ་པར་མི་རྟོག་པ་དང༌། ཆོས་ཐམས་
ཅད་ཀྱི་རྣམ་པ་ཐམས་ཅད་ཡོངས་སུ་ཤེས་པ་ལ་སོགས་པའི་ཡུལ་རྣམ་པ་ལྔ་ལ་མཁས་པ་ཡིན་
ནོ་ཞེས་གསུངས། གཉིས་པ་ལ། དད་སོགས་རྣོན་པོའ མ་ཆེན་པོས་ནི་རྫོགས་བྱང་ཐོབ་སླ་ལ།
དད་སོགས་རྟུལ་པོའམ་ཆུང་ངུས་ནི་དེ་ཐོབ་དཀའ་བ་དང༌། དད་སོགས་འབྲིང་དང་གསུམ་
རིམ་བཞིན་སྟོན་པ་ལ། མདོ་ལས་དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་
ལ་འདི་སྐད་ཅེས་གཡོལ་ཏོ། །བཅོམ་ལྡན་འདས་གང་འདི་སྐད་དུ་བླ་མེད་རྫོགས་བྱང་ནི་འབྱུང་
བར་དཀའོ། །ཞེས་གསུངས་པ་བཅོམ་ལྡན་འདས་ཀྱིས་ཇི་ལྟར་གསུངས་པའི་དོན་བདག་གིས་
འཚལ་བ་དང་བདག་སེམས་པ་ལྟར་ན། བཅོམ་ལྡན་འདས་བླ་མེད་རྫོགས་བྱང་ནི་མངོན་པར་
འཚང་རྒྱ་བར་བགྱི་བར་མི་དཀའོ། །དེ་ཅིའི་སླད་དུ་ཞེ་ན། བཅོམ་ལྡན་འདས་དེ་ནི་འདི་ལྟར་
གང་ཡང་མངོན་པར་རྫོགས་པར་འཚང་རྒྱ་བ་མ་མཆིས། གང་གིས་ཀྱང་མངོན་པར་རྫོགས་
པར་འཚང་རྒྱ་བ་མ་མཆིས། གང་ཡང་མངོན་པར་འཚང་རྒྱ་བར་བགྱི་བ་མ་མཆིས་ཏེ།
བཅོམ་ལྡན་འདས་ཆོས་ཐམས་ཅད་ནི་སྟོང་པའོ། །བཅོམ་ལྡན་འདས་རྣམ་གྲངས་དེས་ན་བྱང་
ཆེན་གྱིས་བླ་མེད་རྫོགས་བྱང་དུ་མངོན་པར་འཚང་རྒྱ་བར་སླའོ། །ཞེས་སོགས་དང༌། དེ་ནས་
ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་སྨྲས་སོ། །ཚེ་དང་
ལྡན་པ་རབ་འབྱོར་རྣམ་གྲངས་དེས་ན་བླ་མེད་རྫོགས་བྱང་དུ་མངོན་པར་འཚང་རྒྱ་བར་དཀའ་སྟེ།
དེ་ཅིའི་ཕྱིར་ཞེ་ན། ཚེ་དང་ལྡན་པ་རབ་འབྱོར་དེ་ནི་འདི་ལྟར་ནམ་མཁའ་ནི་འདི་སྙམ་དུ་བདག་
གིས་བླ་མེད་རྫོགས་བྱང་དུ་མངོན་པར་འཚང་རྒྱ་བར་འགྱུར་སྙམ་དུ་མི་སེམས་སོ། །ཞེས་
སོགས་དང༌། དེ་ནས་ཚེ་དང་ལྡན་པ་རབ་འབྱོར་གྱིས་ཚེ་དང་ལྡན་པ་ཤཱ་རིའི་བུ་ལ་སྨྲས་པ།
ཚེ་དང་ལྡན་པ་ཤཱ་རིའི་བུ་དེ་ཇི་སྙམ་དུ་སེམས། གཟུགས་བླ་མེད་རྫོགས་བྱང་ལས་ལྡོག་གམ།
ཚེ་དང་ལྡན་པ་ཤཱ་རིའི་བུས་སྨྲས་པ། ཚེ་དང་ལྡན་པ་རབ་འབྱོར་དེ་ནི་མ་ཡིན་ནོ། །ཞེས་པ་
ནས༑ བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་བྱང་ཆེན་བླ་མེད་རྫོགས་བྱང་དུ་
ངེས་པར་འབྱུང་བར་འགྱུར་རོ། །ཞེས་པའི་བར་གསུངས། དེའི་དོན་བཤད་པ་ལ། རྫོགས་

395
སྐབས་བཞི་བའི་སྤྱི་དོན། ༣
བའི་བྱང་ཆུབ་རྣོན་པོ་ཡིས། །རྟོགས་སླ་རྟུལ་པོས་རྟོགས་དཀའ་བཞེད། །ཅེས་དང༌། དེ་
ལྟར་མོད་ཀྱི་ཐམས་ཅད་ཀྱིས་བླ་ན་མེད་པའི་བྱང་ཆུབ་ཐོབ་པ་མ་ཡིན་ཏེ། འདི་ལྟར་དད་པ་ལ་
སོགས་པ་ཆེན་པོ་རྣོན་པོས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྟོགས་པར་སླ་
ལ༑ དེ་དག་ཉིད་རྟུལ་པོས་ནི་རྟོགས་པར་དཀའོ་ཞེས་བྱ་བ་འདི་ནི་ཆོས་ཉིད་ཡིན་པས་ཤུགས་
ཀྱིས་ན་འབྲིང་པོ་རྣམས་ཀྱིས་ནི་རང་སངས་རྒྱས་ཀྱི་བྱང་ཆུབ་རྟོགས་ལ། ཆུང་ངུ་རྣམས་ཀྱིས་
ནི་ཉན་ཐོས་ཀྱི་བྱང་ཆུབ་རྟོགས་སོ་ཞེས་བྱ་བ་འདི་འཕངས་པ་ཡིན་ནོ། །ཞེས་གསུངས།
གཞུང་འདི་དག་གི་སྐབས་སུ་སྤྱི་དོན་དང༌། གཞུང་དོན་གཉིས་ལས། དང་པོ་ལ། ཚོགས་
ལམ་གྱི་རྟེན། བརྟེན་པ་ཚོགས་ལམ་གྱི་རང་བཞིན། རྟགས། སྒྲ་བཤད་པའོ། །དང་པོ་ལ་
ལུས་རྟེན་དང༌། སེམས་རྟེན་གཉིས་ལས། དང་པོ་ནི། ཐེག་ཆེན་གྱི་ཚོགས་ལམ་དེ་འགྲོ་བ་
རིགས་དྲུག་གི་རྟེན་ལ་གསར་དུ་སྐྱེ་བ་ཡོད་ལ། ཐེག་དམན་གྱི་ཚོགས་ལམ་ནི་གླིང་གསུམ་གྱི་
སྐྱེས་པ་དང་བུད་མེད་ཁོ་ནའི་རྟེན་ལ་གསར་དུ་སྐྱེ་བ་བྱེ་བྲག་སྨྲ་བ་བཞེད་དེ། མཛོད་འགྲེལ་
ལས༑ མི་རྣམས་ཀྱི་ནང་ཁོ་ན་དང་གླིང་གསུམ་ནས་འཕེན་གྱི་གཞན་ནས་ནི་མ་ཡིན་ཏེ། ཅི་
རིགས་པར་ཤེས་རབ་དང་སྐྱོ་བ་མེད་པའི་ཕྱིར། ཞེས་གསུངས་པའི་ཕྱིར། གཉིས་པ་ནི།
བསམ་གཏན་གྱི་དངོས་གཞི་ཐོབ་པ་རྣམས་ཀྱིས་བསམ་གཏན་གྱི་དངོས་གཞི་དང༌། དེ་མ་ཐོབ་
པ་རྣམས་ཀྱིས་བསམ་གཏན་གྱི་ཉེར་བསྡོགས་དང༌། དེ་ལ་མ་བརྟེན་ན་འདོད་སེམས་ལ་བརྟེན་
ནས་བསྐྱེད་པ་ཡིན་ནོ། །གཉིས་པ་ལ་ངོ་བོ་ནི། འདི་ལ་ཐོས་བསམ་གཙོ་ཆེ་ཡང་སྒོམ་བྱུང་
ཡང་ཡོད་དེ། ཀུན་བཏུས་ལས། དེ་ལ་ཚོགས་ཀྱི་ལམ་གང་ཞེ་ན། སོ་སོའི་སྐྱེ་བོའི་ཚུལ་
ཁྲིམས་དང༌། དབང་པོའི་སྒོ་སྡོམ་པ་དང༌། ཟས་ཀྱི་ཚོད་རིག་པ་དང༌། ནམ་གྱི་ཆ་སྟོད་སྨད་
ལ་མི་ཉལ་བར་རྣལ་འབྱོར་ལ་བརྩོན་པ་དང༌། ཤེས་བཞིན་དུ་གནས་པར་མངོན་པར་དགའ་བ་
དང་༑ ཡང་རྒྱུར་གྱུར་པའི་དགེ་བ་གཞན་ཐོས་པ་དང༌། བསམ་པ་དང༌། སྒོམ་པ་ལས་བྱུང་
བའི་ཤེས་རབ་ཀྱང་རུང་སྟེ། དེ་གོམས་པས་བདེན་པ་རྣམས་མངོན་པར་རྟོགས་པར་འགྱུར་བ་
དང་༑ རྣམ་པར་ཐར་པའི་གནས་ཀྱི་སྣོད་ཉིད་དུ་འགྱུར་རོ། །ཞེས་གསུངས་པའི་ཕྱིར།

396
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
མཛོད་ལས། ཐོས་བསམ་ལས་བྱུང་ལས་གསུམ་མོ། །ཞེས་སྒོ་གསུམ་གའི་ལས་དང་ཐོས་
བསམ་ཉིད་དུ་བཤད་ལ། ཉི་སྣང་ལས། འདི་དག་ཐམས་ཅད་ཀྱང་ཐོས་པ་དང་བསམ་པའི་
རང་བཞིན་ཅན་ཡིན་པར་ཤེས་པར་བྱ་སྟེ། ཐོག་མ་ཁོ་ནར་བསྟན་པ་ལ་འཇུག་པའི་རྒྱུ་ཡིན་
པའི་ཕྱིར་རོ། །ཞེས་གསུངས་པ་ནི། སྒོམ་བྱུང་གཙོ་བོར་མ་གྱུར་པ་ལ་དགོངས་སོ། །དེས་
ན་རྣམ་མཁྱེན་རང་རྒྱུད་ལ་སྒྲུབ་པ་ལ་མཁས་པའི་སེམས་དཔའི་ཆོས་མངོན་རྟོགས། སྐབས་
འདིར་དངོས་སུ་བསྟན་པའི་ཐར་པ་ཆ་མཐུན་གྱི་མཚན་ཉིད། དབྱེ་ན་ཆུང་འབྲིང་ཆེན་པོ་གསུམ་
དུ་ཡོད། ཁ་ཅིག །དེ་ཐེག་ཆེན་གྱི་ཐར་པ་ཆ་མཐུན་གྱི་མཚན་ཉིད་ཟེར་བ་མི་འཐད་དེ། ཉན་
ཐོས་ལམ་དུ་འཇུག་པར་ངེས་པའི་ཐེག་ཆེན་གྱི་ཚོགས་ལམ་གྱིས་མ་ངེས་པའི་ཕྱིར། གསུམ་པ་
ནི༑ སྤྱིར་ཐར་པ་དོན་གཉེར་གྱི་བློ་བཅོས་མ་མ་ཡིན་པ་ནམ་སྐྱེས་པ་ན་ཐར་པ་ཆ་མཐུན་ཐོབ་
པར་འཇོག་ལ། ཐེག་ཆེན་གྱི་ཐར་པ་ཆ་མཐུན་ཐོབ་པའི་རྟགས་ནི། མཛོད་འགྲེལ་ལས།
གང་ལ་འཁོར་བའི་ཉེས་དམིགས་དང་བདག་མེད་པ་དང་མྱ་ངན་ལས་འདས་པའི་ཡོན་ཏན་
བརྗོད་པའི་གཏམ་ཐོས་ནས་སྤུ་ཟིང་ཞེས་བྱེད་པ་དང༌། མཆི་མ་འཁྲུགས་ཞེས་བྱེད་པ་དེ་ལ་ནི
ཐར་པའི་ཆ་དང་མཐུན་པའི་དགེ་བའི་རྩ་བ་ཡོད་པར་ཤེས་པར་བྱ་སྟེ། དབྱར་མྱུ་གུ་སྐྱེས་པ་
ལས་ཡུལ་གྱི་གསེབ་ན་ས་བོན་ཡོད་པར་ཤེས་པ་བཞིན་ནོ། ། ཞེས་གསུངས་པ་ལྟར་རོ།།
ཐེག་ཆེན་གྱི་ཚོགས་ལམ་ཁྱད་པར་ཅན་ནི་འོག་ནས་འཆད་པའི་ཟག་མེད་ཀྱི་ཡེ་ཤེས་སྡེ་ཚན་ཉེར་
གཅིག་གིས་བསྡུས་པའི་མངོན་པར་རྟོགས་པའི་རིགས་མཐའ་དག་ལ་ཐོས་བསམ་གྱིས་སྒྲོ་
འདོགས་བཅད་ནས་དེའི་རྗེས་སུ་དེ་ཉམས་སུ་བླངས་པས་མངོན་པར་རྟོགས་པ་ཀུན་ལ་མྱོང་བ་
ཁྱད་པར་ཅན་སྐྱེས་པ་ན། ཐེག་ཆེན་གྱི་ཚོགས་ལམ་ཁྱད་པར་ཅན་དང་གྲངས་མེད་གསུམ་ནས་
འཚང་རྒྱ་བའི་ལམ་གྱི་ཐོག་མར་གྱུར་པའི་ཐེག་ཆེན་གྱི་ཐར་པ་ཆ་མཐུན་དང༌། སྐབས་འདིར་
དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་རྣམས་ཐོབ་པར་འཇོག་པ་ཡིན་ནོ། །དེར་མ་
ཟད་ཟབ་དོན་ལ་མི་སྐྲག་པ་དང༌། མི་དངངས་པ་དང༌། སྐྲག་པར་མི་འགྱུར་བ་སོགས་ཀྱང་
ཐེག་ཆེན་གྱི་ཚོགས་ལམ་ཁྱད་པར་ཅན་ཐོབ་པའི་རྟགས་སུ་ཉི་སྣང་ལས་བཤད་དེ། །དེ་ཉིད་

397
སྐབས་བཞི་པའི་སྤྱི་དོན།
ལས༑ གང་གིས་དེ་མངོན་པར་བྱེད་པ་ཐར་པའི་ཆ་དང་མཐུན་པ་འདིའི་རྟགས་ནི་རྣམ་པ་
གསུམ་སྟེ། འདི་ལྟ་སྟེ་སེམས་མི་ཞུམ་པ་མི་དངངས་པའི་མཚན་ཉིད་དང༌། མི་འགོང་བ་མི་
སྐྲག་པའི་མཚན་ཉིད་དང༌། ཡིད་ལ་འགྱོད་པ་མེད་པ་སྐྲག་པར་མི་འགྱུར་བའི་མཚན་ཉིད་ནི།
ཞེས་གསུངས་པའི་ཕྱིར། བཞི་པ་ནི། རང་རང་གི་བྱང་ཆུབ་ཐོབ་པའི་ཕྱིར་དུ་ཚོགས་བསོག་
པའི་ལམ་གྱི་ཐོག་མ་ཡིན་པས་ན་ཚོགས་ལམ་དང༌། ཐར་པ་ཐོབ་པ་དང་རྗེས་སུ་མཐུན་པའི་
ལམ་ཡིན་པས་ཐར་པ་ཆ་མཐུན་ཞེས་བྱ་སྟེ། ཉི་སྣང་ལས། འདིར་ཐར་པ་ནི་བྲལ་པའི་ཁྱད་
པར་ཡིན་ལ་དེའི་ཆ་ལ་ཕན་པས་ན་ཐར་པའི་ཆ་དང་མཐུན་པ་ཡིན་ནོ། །ཞེས་གསུངས་པའི་
ཕྱིར༑ གཉིས་པ་ནི། བྱང་སེམས་ཚོགས་ལམ་པ་དབང་རྣོན་གྱི་རྒྱུད་ཀྱི་མཁྱེན་པ་ཆོས་ཅན
སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་ཡིན་ཏེ། རྣམ་མཁྱེན་རང་
རྒྱུད་ལ་སྒྲུབ་པ་ལ་མཁས་པའི་སེམས་དཔའི་ཆོས་མངོན་རྟོགས་ཡིན་པའི་ཕྱིར། ཁོ་ན་རེ
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། སྦྱོར་
བ་ལ། དེར་ཐལ། དེའི་ཕྱིར་ན་མ་ཁྱབ་སྟེ། མདོ་སྡེའི་རྒྱན་ལས། དེ་ཉིད་ཡང་དང་ཡང་དུ་
ནི༑ རང་སེམས་ཀུན་ཏུ་འཇུག་ལྡན་པ། །མྱ་ངན་འདས་ལ་མངོན་དགའི་ཕྱིར། །རྟོགས་པ་
བུལ་བ་ཡིན་པར་འདོད། །ཅེས་གསུངས་པའི་ཕྱིར། བྱང་སེམས་ཚོགས་ལམ་པ་དབང་རྣོན་
ཆོས་ཅན། དད་སོགས་ཡུལ་ལྔ་ཉམས་སུ་ལེན་པ་ལ་མཁས་པ་ཡིན་ཏེ། དམ་པའི་ཆོས་ལ་
དམིགས་པའི་དད་པ། དགེ་བའི་ཆོས་མཐའ་དག་ཉམས་སུ་ལེན་པའི་བརྩོན་འགྲུས། བསམ་
པ་ཕུན་ཚོགས་ཐེག་ཆེན་སེམས་བསྐྱེད། རྣམ་པར་མི་རྟོག་པའི་ཏིང་ངེ་འཛིན། ཇི་ལྟ་བ་དང་ཇི་
སྙེད་པ་ལ་དམིགས་པའི་ཤེས་རབ་རྣམས་ཉམས་སུ་ལེན་པ་ལ་མཁས་པའི་ཕྱིར། ཐེག་ཆེན་གྱི་
ཐར་པ་ཆ་མཐུན་དེ་ལ་ངོ་བོའི་སྒོ་ནས་ལྔར་ཡོད་དེ། དད་སོགས་དབང་པོ་ལྔས་བསྡུས་པ་ལྔ་
ཡོད་པའི་ཕྱིར། དེ་ཡང་ཡིན་ཏེ། ཐེག་ཆེན་ཐུན་མོང་མ་ཡིན་པའི་སྐྱབས་འགྲོའི་དབང་དུ་བྱས་
ནས་ལམ་གྱི་རྩ་བ་དད་པ་ལ་མཁས་པ་དང༌། སྤྱོད་པ་སྤྱི་ལ་སློབ་པའི་དབང་དུ་བྱས་ནས་
བརྩོན་འགྲུས་ལ་མཁས་པ་དང༌། སྤྱོད་པའི་རྟེན་སེམས་བསྐྱེད་པའི་དབང་དུ་བྱས་ནས་བསམ་

398
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
པ་ཕུན་སུམ་ཚོགས་པ་ལ་མཁས་པ་དང༌། ཕར་ཕྱིན་ཐ་མ་གཉིས་ལ་སློབ་པའི་དབང་དུ་བྱས་
ནས་ཏིང་ངེ་འཛིན་དང་ཤེས་རབ་ལ་མཁས་པ་རྣམས་སུ་ཡོད་པའི་ཕྱིར། རྒྱན་གྱི་ཆེད་དུ་བྱ་བའི་
གདུལ་བྱ་ཆོས་ཅན། ཁྱོད་ལ་གཉིས་སུ་ཡོད་དེ། ཁྱོད་ལ་དབང་པོ་རྣོ་རྟུལ་གཉིས་སུ་ཡོད་
པའི་ཕྱིར། ཁ་ཅིག །རྒྱན་གྱི་ཆེད་དུ་བྱ་བའི་གདུལ་བྱ་ལམ་མ་ཞུགས་ཀྱི་གང་ཟག་ཡོད་ཟེར་
བ་མི་འཐད་དེ། དེ་ཡིན་ན་བྱང་ཆུབ་སེམས་དཔའ་ཡིན་དགོས་པའི་ཕྱིར། བྱང་ཆུབ་སེམས་
དཔའ་རང་དང་གཞན་གྱི་དོན་ཕུན་སུམ་ཚོགས་པ་སྒྲུབ་པ་ཅི་ལ་ཡང་མ་རེག་པར་ཆས་ཤིང་རྩོམ་
པ་དག །ཅེས་གསུངས་པའི་ཕྱིར་དང༌། རྫོགས་པའི་བྱང་ཆུབ་རྣོན་པོ་ཡིས། །ཞེས་སོགས་
དང་༑ སངས་རྒྱས་སོགས་དམིགས་དད་པ་དང༌། །ཞེས་སོགས་ཀྱི་སྐབས་ནས་དངོས་སུ་
བསྟན་པའི་རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན་བྱང་ཆུབ་སེམས་དཔའ་ཡིན་དགོས་པའི་
ཕྱིར༑ རྟགས་འབུད་དོ། །རྒྱན་གྱི་ཆེད་དུ་བྱ་བའི་གདུལ་བྱར་གྱུར་པའི་བྱང་འཕགས་མེད་དེ།
དེ་ཡིན་ན་ས་དང་པོ་མ་ཐོབ་དགོས་པའི་ཕྱིར། ཆོས་ཀྱི་དབྱིངས་ཀུན་ཏུ་འགྲོ་བ་རྟོགས་པའི་
མཚན་ཉིད་ས་རབ་ཏུ་དགའ་བ་ལ་སོགས་པ་རྟོགས་པའི་རིམ་པས་རྣམ་པ་ཐམས་ཅད་མངོན་
སུམ་དུ་བྱེད་པར་འགྱུར་བ། ཞེས་གསུངས་པའི་ཕྱིར། ཁ་ཅིག །འཕགས་པ་གྲོལ་སྡེ་རྒྱན་
གྱི་ཆེད་དུ་བྱ་བའི་གདུལ་བྱ་ཡིན་ཟེར་བ་མི་འཐད་དེ། དེ་དེའི་ཆེད་དུ་བྱ་བའི་གདུལ་བྱ་དབང་
རྣོན་ཆོས་ཀྱི་རྗེས་འབྲང་ཡང་མ་ཡིན། དབང་རྟུལ་དད་པའི་རྗེས་འབྲང་ཡང་མ་ཡིན་པའི་ཕྱིར།
རྟགས་གཉིས་ཀ་གྲུབ་སྟེ། དེས་ལམ་རྗེས་ཤེས་ཐོབ་པའི་ཕྱིར། ཁྱབ་སྟེ། ལམ་རྗེས་ཤེས་
ཐོབ་ན་དེ་གཉིས་གང་རུང་མ་ཡིན་དགོས་པའི་ཕྱིར་ཏེ། མཛོད་ལས། དེ་ཚེ་དབང་པོ་རྣོ་རྟུལ་
དག ་དད་པས་མོས་དང་མཐོང་བས་ཐོབ། །ཅེས་གསུངས་པའི་ཕྱིར། ཁ་ཅིག །རྒྱན་གྱི་
ཆེད་དུ་བྱ་བའི་གདུལ་བྱ་དབང་རྟུལ་ཡིན་ན་སྟོང་ཉིད་རྟོགས་པས་མ་ཁྱབ་ཟེར་བ་མི་འཐད་དེ།
དེ་ཡིན་ན་དད་སོགས་ཡུལ་ལྔ་ཉམས་སུ་ལེན་པ་ལ་མཁས་པས་ཁྱབ་པའི་ཕྱིར་ཏེ། སངས་
རྒྱས་སོགས་དམིགས་དད་པ་དང༌། །ཞེས་གསུངས་པའི་ཕྱིར།

399
སྐབས་བཞི་པའི་སྤྱི་དོན།
ཐེག་ཆེན་གྱི་ངེས་འབྱེད་ཆ་མཐུན་བཤད་པ།
༈ གཉིས་པ་སྦྱོར་བ་ཁྱད་པར་ཅན་རྒྱུད་ལ་སྐྱེས་པའི་སྒོམ་རིམས་བཤད་པ་ལ། སྦྱོར་བ་ཁྱད་
པར་ཅན་སྐྱེས་པའི་དུས་དང༌། སྐྱེས་པའི་རྟེན་གྱི་གང་ཟག་དང༌། གང་ཟག་དེའི་སྒོམ་རིམས་
དང་གསུམ་ལས། དང་པོ་ལ། དངོས་དང༌། ཟློས་པ་སྤང་པ་གཉིས་ལས། དང་པོ་ལ་
ཡང༌། མཚམས་སྦྱར། རྩ་བ། འགྲེལ་པ་གསུམ་ལས། དང་པོ་ནི ལུས་རྣམ་གཞག་ཏུ
ཐར་དང་ངེས་འབྱེད་ཆ་མཐུན་དང༌། །ཞེས་བཤད་ན། ཐར་པ་ཆ་མཐུན་གྱི་འོག་ཏུ་ངེས་འབྱེད་
ཆ་མཐུན་འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། ཐར་པ་ཆ་མཐུན་རྒྱུད་ལ་
སྐྱེས་པའི་གཞན་དོན་ལ་སྤྲོ་བ་ཅན་ལ་ངེས་འབྱེད་ཆ་མཐུན་འབྱུང་བའི་རྒྱུ་མཚན་གྱིས་དེ་ལྟར་
བཤད་པའི་ཕྱིར། ཞེས་འཆད་པ་ལ། ཐར་པའི་ཆ་དང་མཐུན་པ་སྐྱེས་པའི་སྤྲོ་བ་ཅན་ལ་ངེས་
པར་འབྱེད་པའི་ཆ་དང་མཐུན་པ་འབྱུང་བས། ཞེས་གསུངས། གཉིས་པ་ལ། མདོ་ལས་
གསུངས་ཚུལ་དང༌། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། །དེ་ནས་ཚེ་
དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་
འདས་བྱང་ཆེན་བླ་མེད་རྫོགས་བྱང་དུ་ངེས་པར་འབྱུང་བར་འཚལ་བས་ཇི་ལྟར་གནས་པར་བགྱི།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱང་ཆེན་བླ་མེད་རྫོགས་བྱང་དུ་
མངོན་པར་འཚང་རྒྱ་བར་འདོད་པས་སེམས་ཅན་རྣམས་ཀྱི་དྲུང་དུ་སེམས་མཉམ་པ་ཉིད་དུ་
གནས་པར་བྱའོ། །ཞེས་སོགས་གསུངས། གཉིས་པ་ནི། དེའི་དོན་བཤད་པ་ལ། དྲོ་བ་
རྣམས་ཀྱི་དམིགས་པ་འདིར། ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་
སྒོ་ནས་བཤད་པ་ལ། རྣམ་པ་ཐམས་ཅད་མངོན་པར་རྫོགས་པར་རྟོགས་པ། ཞེས་སོགས་
གསུངས༑ དེ་ལ་ཡང་སོ་སོར་བཤད་པ་དང༌། དོན་བསྡུ་བ་གཉིས་ལས། དང་པོ་ལ་དྲོད།
རྩེ་མོ། བཟོད་པ། ཆོས་མཆོག་དང་བཞི་ལས། དང་པོ་ལ་ཡང་ཆུང་འབྲིང་ཆེན་པོ་གསུམ་
གྱི་རྣམ་པ་གསུམ་རིམས་བཞིན་སྟོན་པ་ལ། མདོ་ལས། བྱང་ཆེན་བླ་མེད་རྫོགས་བྱང་དུ་

400
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
མངོན་པར་འཚང་རྒྱ་བར་འདོད་པས་སེམས་ཅན་རྣམས་ཀྱི་དྲུང་དུ་སེམས་མཉམ་པ་ཉིད་དུ་
གནས་པར་བྱ། སེམས་ཅན་ཐམས་ཅད་ཀྱི་དྲུང་དུ་མཉམ་པའི་སེམས་བསྐྱེད་པར་བྱ་ཡི། མི་
མཉམ་པའི་སེམས་བསྐྱེད་པར་མི་བྱ། ཞེས་པ་ནས། སེམས་ཅན་ཐམས་ཅད་ཀྱི་དྲུང་དུ་
བྱམས་པ་ཆེན་པོ་བསྐྱེད་པར་བྱ། སེམས་ཅན་ཐམས་ཅད་ལ་སྙིང་རྗེ་ཆེན་པོ་བསྐྱེད་པར་བྱ
ཞེས་པ་ནས། སེམས་ཅན་ཐམས་ཅད་ཀྱི་དྲུང་དུ་ང་རྒྱལ་བཅོམ་པའི་སེམས་བསྐྱེད་པར་བྱ།
སེམས་ཅན་ཐམས་ཅད་ལ་གཡོ་བ་མེད་པར་དམིགས་པར་བྱའོ། །ཞེས་པའི་བར་དང༌
སེམས་ཅན་ཐམས་ཅད་ཀྱི་དྲུང་དུ་ཕན་པའི་སེམས་བསྐྱེད་པར་བྱ་ཡི། གནོད་པའི་སེམས་
བསྐྱེད་པར་མི་བྱའོ། །ཞེས་པ་ནས། སེམས་ཅན་ཐམས་ཅད་ཀྱི་དྲུང་དུ་ཁོང་ཁྲོ་བ་མེད་པའི་
སེམས་བསྐྱེད་བར་བྱའོ། །སེམས་ཅན་ཐམས་ཅད་ཀྱི་དྲུང་དུ་མི་འཚེ་བའི་སེམས་བསྐྱེད་པར་
བྱའོ༑ ༑སེམས་ཅན་ཐམས་ཅད་ལ་མི་འཚེ་བའི་སེམས་ཀྱིས་དམིགས་པར་བྱའོ། །ཞེས་པའི་
བར་དང༌། བྱང་ཆེན་བླ་མེད་རྫོགས་བྱང་དུ་ངེས་པར་འབྱུང་བར་འདོད་པས་སེམས་ཅན་ཐམས་
ཅད་ཀྱི་དྲུང་དུ་མའི་འདུ་ཤེས་བསྐྱེད་པར་བྱའོ། །ཕའི་འདུ་ཤེས་བསྐྱེད་བར་བྱའོ། །སྤུན་ཟླའི་
འདུ་ཤེས་བསྐྱེད་པར་བྱའོ། །སྲིང་མོའི་འདུ་ཤེས་བསྐྱེད་པར་བྱའོ། །བུའི་འདུ་ཤེས་བསྐྱེད་
པར་བྱའོ། །བུ་མོའི་འདུ་ཤེས་བསྐྱེད་པར་བྱའོ། །གྲོགས་དང་ཡིད་བརྟན་པ་དང་གཉེན་དང་
སྣག་གི་གཉེན་མཚམས་ཀྱི་སེམས་བསྐྱེད་པར་བྱའོ། །ཞེས་པ་ནས། གཉེན་མཚམས་ཀྱི་
སེམས་ཀྱིས་དམིགས་པར་བྱའོ། །ཞེས་པའི་བར་གསུངས། དེའི་དོན་བཤད་པ་ལ། དྲོ་བ་
རྣམས་ཀྱི་དམིགས་པ་འདིར། །སེམས་ཅན་ཐམས་ཅད་ཡིན་པར་བསྔགས། དེ་དག་ཉིད་ལ་
སེམས་མཉམ་སོགས། །རྣམ་པ་དག་ནི་བཅུར་བཤད་དོ། །ཞེས་དང༌། རྣམ་པ་ཐམས་ཅད་
མངོན་པར་རྫོགས་པར་རྟོགས་པ་འདི་ལ་མཉམ་པ་དང༌། བྱམས་པ་དང༌། ཕན་པ་དང༌།
ཁོང་ཁྲོ་བ་མེད་པ་དང༌། རྣམ་པར་འཚེ་བ་མེད་པའི་སེམས་ཀྱི་རྣམ་པ་ལྔ་དང༌། ཕ་དང་མའི་
སེམས་དང༌། སྤུན་དང་སྲིང་མོའི་སེམས་དང༌། བུ་དང་བུ་མོའི་སེམས་དང༌། བཤེས་དང་
གྲོགས་ཀྱི་སེམས་དང༌། གཉེན་དང་སྣག་གི་གཉེན་མཚམས་ཀྱི་སེམས་ཀྱི་རྣམ་པ་གཞན་ལྔས་

401
སྐབས་བཞི་པའི་སྤྱི་དོན།
སེམས་ཅན་ལ་དམིགས་པ་ནི་དྲོ་བར་གྱུར་པ་ཡིན་པར་བཞེད་དོ། །ཞེས་གསུངས། དེ་ཡང་
སེམས་དང་པོ་གཉིས་ནི་དྲོད་ཆུང་ངུའི་རྣམ་པ་སྟེ། ཚེ་འདི་ལ་གཞན་ལ་ཕན་པ་སྒྲུབ་པར་
འདོད་པའི་ཕྱིར། དེ་ནས་སེམས་གསུམ་ནི་དྲོད་འབྲིང་གི་རྣམ་པ་སྟེ། ཚེ་ཕྱི་མ་ལ་གཞན་ལ་
ཕན་པར་འདོད་པའི་ཕྱིར། དེ་ནས་སེམས་ཟུང་ལྔ་ནི་དྲོད་ཆེན་པོའི་རྣམ་པ་སྟེ། ཚེ་འདི་ཕྱི་
གཉིས་ཀ་ལ་གཞན་ལ་ཕན་པ་སྒྲུབ་འདོད་པའི་ཕྱིར། གཉིས་པ་ཆུང་འབྲིང་ཆེན་པོའི་རྣམ་པ་
གསུམ་རིམས་བཞིན་སྟོན་པ་ལ། བདག་ཉིད་ཀྱང་སྲོག་གཅོད་པ་ལས་ལྡོག་པར་བྱ། གཞན་
ཡང་སྲོག་གཅོད་པ་ལས་ལྡོག་པ་ལ་ཡང་དག་པར་བསྐུལ་པར་བྱ། སྲོག་གཅོད་པ་ལས་ལྡོག་
པའི་ལེགས་པ་བརྗོད་པར་བྱ། གཞན་གང་དག་སྲོག་གཅོད་པ་ལས་ལྡོག་པ་དེ་དག་གི་ལེགས་
པ་བརྗོད་པ་དང་མཐུན་པས་དགའ་བར་བྱ་སྟེ། ཞེས་སོགས་དང༌། བདག་ཉིད་ཀྱང་སྦྱིན་པའི་
ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱ། ཞེས་སོགས་དང་། བདག་ཉིད་ཀྱང་ནང་སྟོང་པ་
ཉིད་བསྒོམ་པར་བྱ། ཞེས་སོགས་གསུངས། དེའི་དོན་བཤད་པ་ལ། བདག་ཉིད་སྡིག་པ་
ལས་ལྡོག་ཅིང༌། སྦྱིན་ལ་སོགས་ལ་གནས་པས་གཞན། །དེ་དག་ལ་ནི་འགོད་པ་དང༌།།
བསྔགས་པ་བརྗོད་དང་མཐུན་པ་ཉིད། །རྩེ་གྱུར། ཞེས་དང༌། མདོར་ན་མི་དགེ་བ་དང་དགེ་
བ་ལ་གྲངས་བཞིན་དུ་སྤོང་བ་དང་ལེན་པའི་སྒོ་ནས་ལྡོག་པ་དང་ཞུགས་པའི་བདག་ཉིད་ཅན།
དེའི་སྒོ་ནས་གཞན་རྣམས་སྡིག་པ་ལས་ལྡོག་པ་དང༌། དགེ་བ་ལ་གནས་པ་དག་ལ་སྦྱོར་བའི་
རྣམ་པ་གཉིས་དང༌། གཞན་བདག་ཉིད་དེ་བཞིན་ཉིད་དུ་ཞུགས་པ་ལ་བསྔགས་པ་བརྗོད་པ་
དང་མཐུན་པར་བྱེད་པ་དང་རྣམ་པ་གཉིས་པོ་ཆོས་ཀྱི་རབ་ཏུ་དབྱེ་བས་ནི་རྣམ་པ་མཐའ་ཡས་པ་
ཞེས་བྱ་བ་དེ་རྣམས་ཀྱིས་སེམས་ཅན་ལ་དམིགས་པ་ནི་རྩེ་མོར་གྱུར་པ་ཡིན་ནོ། །ཞེས་
གསུངས༑ གསུམ་པ་ལ་ཡང༌། ཆུང་འབྲིང་ཆེན་པོའི་དམིགས་རྣམ་གསུམ་རིམས་བཞིན་
སྟོན་པ་ལ། བདག་ཉིད་ཀྱང་སྡུག་བསྔལ་ཡོངས་སུ་ཤེས་པར་བྱ། ཀུན་འབྱུང་སྤང་བར་བྱ།
འགོག་པ་མངོན་དུ་བྱ། ལམ་བསྒོམ་པར་བྱའོ། །ཞེས་སོགས་དང༌། བདག་ཉིད་ཀྱང་རྒྱུན་
དུ་ཞུགས་པའི་འབྲས་བུ་མངོན་དུ་བྱ་བའི་ཕྱིར་ཤེས་པ་བསྐྱེད་དེ་ཡང་དག་པའི་མཐའ་མངོན་དུ་

402
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
མི་བྱའོ། །ཞེས་སོགས་དང༌། བདག་ཉིད་ཀྱང་བྱང་ཆུབ་སེམས་དཔའི་སྐྱོན་མེད་པར་འཇུག་
པར་བྱ། ཞེས་སོགས་གསུངས། དེའི་དོན་བཤད་པ་ལ། དེ་བཞིན་བཟོད་པ་ནི། །རང་
གཞན་རྟེན་ཅན་བདེན་ཤེས་པ། ཞེས་དང༌། རྩེ་མོར་གྱུར་བ་ལ་རང་དང་གཞན་གྱི་རྟེན་གྱི་
དབྱེ་བས་དམིགས་པ་དང་རྣམ་པ་དག་ཇི་ལྟ་བ་དེ་བཞིན་དུ་སྦྱོར་བ་དང་བསྔགས་པ་བརྗོད་པ་
དང་མཐུན་པ་ཉིད་ཀྱི་རྣམ་པ་རྣམས་ཀྱིས་རང་དང་གཞན་གྱི་རྟེན་གྱི་སྡུག་བསྔལ་ལ་སོགས་པའི་
བདེན་པ་ལ་དམིགས་པ་ནི་བཟོད་པ་ཡིན་ནོ། །ཞེས་གསུངས། བཞི་པ་ལ་ཡང་ཆུང་འབྲིང་
ཆེན་པོའི་དམིགས་རྣམ་གསུམ་རིམས་བཞིན་སྟོན་པ་ལ། བདག་ཉིད་ཀྱང་སེམས་ཅན་ཡོངས་
སུ་སྨིན་པར་བྱ། བདག་ཉིད་ཀྱང་སངས་རྒྱས་ཀྱི་ཞིང་ཡོངས་སུ་དག་པར་བྱ། ཞེས་སོགས་
དང༌། བདག་ཉིད་ཀྱང་བྱང་ཆུབ་སེམས་དཔའི་མངོན་པར་ཤེས་པ་བསྐྱེད་པར་བྱ། ཞེས་
སོགས་དང༌། བདག་ཉིད་ཀྱང་རྣམ་མཁྱེན་གྱི་ཡེ་ཤེས་བསྐྱེད་བར་བྱ། ཞེས་པ་ནས། བྱང་
ཆུབ་སེམས་དཔའི་གནས་པ་འདི་བཤད་པའི་ཚེ་བྱང་ཆུབ་སེམས་དཔའ་ཉིས་སྟོང་གིས་མི་སྐྱེ་
བའི་ཆོས་ལ་བཟོད་པ་ཐོབ་པར་འགྱུར་རོ། །ཞེས་པའི་བར་གསུངས། དེའི་དོན་བཤད་པ་ལ
ཆོས་མཆོག་དེ་བཞིན་སེམས་ཅན་རྣམས། །སྨིན་བྱེད་སོགས་ཀྱིས་ཤེས་པར་བྱ། །ཞེས་དང༌
སྔ་མ་བཞིན་དུ་རང་དང་གཞན་གྱི་རྟེན་ཅན་ཁོ་ན་སྨིན་པར་བྱེད་པ་དང་གྲོལ་བར་བྱེད་པ་ལ་
སོགས་པའི་རྣམ་པ་དག་གིས་སེམས་ཅན་ལ་དམིགས་པ་ནི་ཆོས་ཀྱི་མཆོག་ཡིན་ཏེ། ཞེས་
གསུངས༑ གཉིས་པ་དོན་བསྡུ་བ་ལ། དེ་ལྟར་ན་ངེས་པར་འབྱེད་པའི་ཆ་དང་མཐུན་པ་ཡིན་
ནོ༑ ༑ཞེས་གསུངས། གཞུང་དོན་ནི། ཐེག་ཆེན་གྱི་སྦྱོར་ལམ་ཆོས་ཅན། སེམས་ཅན་
ཐམས་ཅད་ལ་དམིགས་པ་ཡིན་ཏེ། སེམས་ཅན་ཐམས་ཅད་ལ་སེམས་མཉམ་པར་ལྟ་བ་ལ་
སོགས་པའི་སྒོ་ནས་དམིགས་པའི་ཕྱིར། དེ་ཡང་ཐེག་ཆེན་གྱི་སྦྱོར་ལམ་དྲོད་ཀྱི་སེམས་ཅན་
ཐམས་ཅད་སེམས་མཉམ་པ་སོགས་བཅུའི་སྒོ་ནས་དམིགས་པ་ཡིན་ཏེ། དྲོད་ཆུང་ངུས་སེམས་
ཅན་ཐམས་ཅད་ལ་ཆགས་སྡང་གི་རིས་སུ་མ་ཆད་པར་མཉམ་པའི་སེམས་དང༌། ད་ལྟ་ཕན་
པའི་དོན་སྒྲུབ་པའི་བྱམས་པའི་སེམས་ཀྱི་རྣམ་པས་དམིགས། དྲོད་འབྲིང་གིས་མ་འོངས་པའི་

403
སྐབས་བཞི་པའི་སྤྱི་དོན།
ཕན་པ་སྒྲུབ་པར་འདོད་པའི་ཕན་པ་དང༌། ང་རྒྱལ་བཅོམ་པས་གཞན་བདེ་ལ་ཁོང་ཁྲོ་བ་མེད་པ་
དང་༑ ཐོ་མི་མཚམས་བ་རྣམ་པར་འཚེ་བ་མེད་པའི་སེམས་ཀྱི་རྣམ་པས་དམིགས། དྲོད་ཆེན་
པོས་སྐྱེས་པ་དང་བུད་མེད་རང་ལས་རྒན་པ་ལ་ཕ་མའི་དང༌། མཉམ་པ་ལ་སྤུན་དང་སྲིང་མོའི་
དང་༑ རང་ལས་གཞོན་པ་ལ་བུ་དང་བུ་མོའི་དང༌། ཕན་འདོགས་པའི་བཤེས་དང༌། ཡིད་
བརྟན་པའི་གྲོགས་དང༌། རུས་གཅིག་པའི་གཉེན་དང༌། རུས་མི་གཅིག་པའི་སྣག་གི་གཉེན་
མཚམས་ཀྱི་སེམས་ཀྱི་རྣམ་པས་དམིགས་པའི་ཕྱིར། ཐེག་ཆེན་གྱི་སྦྱོར་ལམ་རྩེ་མོས་སེམས་
ཅན་ཐམས་ཅད་ལ་སེམས་རྣམ་པ་གསུམ་གྱི་དམིགས་པ་ཡིན་ཏེ། དེས་མི་དགེ་བ་སྤོང་བ་ལ་
བདག་ཉིད་གནས་པ་དེའི་སྒོ་ནས་གདུལ་བྱ་གཞན་སྡིག་པ་ལས་ལྡོག་པ་ལ་སྦྱོར་བའི་རྣམ་པ་
དང་༑ སྦྱིན་སོགས་དགེ་བ་ལ་བདག་ཉིད་གནས་ནས་དེའི་སྒོ་ནས་གདུལ་བྱ་གཞན་དགེ་བ་ལ་
གནས་པ་ལ་སྦྱོར་བའི་རྣམ་པ་གཅིག་དང༌། གདུལ་བྱ་གཞན་མ་བསྐུལ་བར་དགེ་སྡིག་གི་
འདོར་ལེན་ལ་བདག་ཉིད་ཞུགས་པ་ལ་ངག་གིས་བསྔགས་པ་བརྗོད་པ་དང༌། སེམས་ཀྱི་
དགའ་བས་མཐུན་པར་བྱེད་པའི་རྣམ་པ་གཉིས་ཏེ་གསུམ་གྱི་སྒོ་ནས་དམིགས་པའི་ཕྱིར། དེ་
ཡང་རྩེ་མོ་ཆུང་ངུའི་སྐབས་སུ་རང་ཉིད་སྲོག་གཅོད་པ་སོགས་ལས་ལྡོག་པ་ལ་གནས་ནས།
གདུལ་བྱ་གཞན་དེ་ལ་འགོད་པ་དང༌། ཞུགས་ཙམ་ལ་དེ་ལས་ལྡོག་པའི་བསྔགས་པ་བརྗོད་པ་
དང་༑ མ་བསྐུལ་བར་ཞུགས་པ་ལ་བསྔགས་པ་བརྗོད་ཅིང་འདུན་པས་དགའ་བར་བྱེད་ལ།
དེ་འབྲིང་གི་ཚེ་རང་ཉིད་སྦྱིན་པ་སོགས་ཕར་ཕྱིན་དྲུག་ལ་གནས་ནས་གདུལ་བྱ་གཞན་དེ་ལ་
འགོད་པ་སོགས་སྔར་བཞིན་དང༌། དེ་ཆེན་པོའི་ཚེ་བདག་ཉིད་ནང་སྟོང་པ་ཉིད་ནས། རྟེན་
འབྲེལ་ལུགས་མཐུན་དང་ལུགས་མི་མཐུན་དུ་སྒོམ་པ་ལ་གནས་ནས་གཞན་དེ་ལ་འགོད་པ་
སོགས་སྔར་བཞིན་ཡིན་པའི་ཕྱིར། ཐེག་ཆེན་གྱི་སྦྱོར་ལམ་བཟོད་པས་ཀྱང་སེམས་ཅན་ཐམས་
ཅད་ལ་སེམས་རྣམ་པ་གསུམ་གྱི་སྒོ་ནས་དམིགས་པ་ཡིན་ཏེ། དེ་ཆུང་ངུའི་ཚེ་བདག་ཉིད་
བདེན་བཞི་ཤེས་པ་ལ་གནས་ནས། གཞན་དེ་ལ་འགོད་པ་སོགས་རྣམ་པ་གསུམ་དང༌། དེ་
འབྲིང་གི་ཚེ་བདག་ཉིད་རྒྱུན་ཞུགས་སོགས་ཀྱི་འབྲས་བུ་ཤེས་ཀྱང་མངོན་དུ་མི་བྱ་བ་ལ་གནས་

404
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ནས་གཞན་དེ་ལ་འགོད་པ་སོགས་རྣམ་པ་གསུམ་དང༌། དེ་ཆེན་པོའི་ཚེ་བདག་ཉིད་བྱང་
སེམས་ཀྱི་མཐོང་ལམ་ཀྱི་རྒྱུ་ལ་གནས་ནས་གཞན་དེ་ལ་འགོད་པ་སོགས་ཀྱི་སྒོ་ནས་དམིགས་
པའི་ཕྱིར། ཆོས་མཆོག་གིས་ཀྱང་སེམས་ཅན་ཐམས་ཅད་ལ་སེམས་གསུམ་གྱི་སྒོ་ནས་
དམིགས་པ་ཡིན་ཏེ། དེ་ཆུང་ངུའི་ཚེ་བདག་ཉིད་སེམས་ཅན་སྨིན་པར་བྱེད་པ་སོགས་ལ་གནས་
ནས་གཞན་དེ་ལ་འགོད་པའི་རྣམ་པ་དང་གཞན་མ་བསྐུལ་བར་ཞུགས་པ་ལ་ངག་གིས་བསྔགས་
པ་བརྗོད་པའི་རྣམ་པ་དང༌། སེམས་ཀྱི་དགའ་བས་མཐུན་པར་བྱེད་པའི་རྣམ་པ་གསུམ་གྱིས་
དམིགས༑ དེ་འབྲིང་གི་ཚེ་རང་ཉིད་བྱང་ཆུབ་སེམས་དཔའི་མངོན་ཤེས་བསྐྱེད་པ་ལ་གནས་
ནས་གཞན་དེ་ལ་འགོད་པ་སོགས་གསུམ་གྱིས་དམིགས། དེ་ཆེན་པོའི་ཚེ་རང་ང་ཉིད་རྣམ་མཁྱེན་
སྐྱེད་པ་དང་བག་ཆགས་ཀྱིས་མཚམས་སྦྱོར་བའི་ཉོན་མོངས་སྤོང་བ་སོགས་ལ་གནས་ནས་
གཞན་དེ་ལ་འགོད་པ་སོགས་གསུམ་གྱི་སྒོ་ནས་དམིགས་པའི་ཕྱིར། དོན་བསྡུ་ན་སྐབས་
འདིར་དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་ཆོས་ཅན། གཙོ་བོར་རྗེས་ཐོབ་
ཀྱི་ངོ་བོར་གྱུར་བ་ཡིན་ཏེ། བསམ་སྦྱོར་ཕུན་སུམ་ཚོགས་པ་བཅུ་དགུས་སེམས་ཅན་ལ་
དམིགས་པ་དེ་ལྟ་ན་སྟེ་དེའི་ཕྱིར། དེས་ན་གཙོ་བོ་ཐབས་ཀྱི་ཆས་ཁྱད་པར་དུ་བྱས་པའི་སྐབས་
འདིར་དངོས་སུ་བསྟན་པའི་སེམས་དཔའི་དོན་མངོན་རྟོགས། སྐབས་འདིར་དངོས་སུ་བསྟན་
པའི་ཐེག་ཆེན་གྱི་དེས་འབྱེད་ཆ་མཐུན་གྱི་མཚན་ཉིད། ཁ་ཅིག །གཙོ་བོར་ཐབས་ཀྱི་ཆས་
ཁྱད་པར་དུ་བྱས་པའི་སེམས་དཔའི་དོན་མངོན་རྟོགས། ཐེག་ཆེན་གྱི་ངེས་འབྱེད་ཆ་མཐུན་གྱི་
མཚན་ཉིད་ཟེར་ན། ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་ཆོས་ཅན། མཚན་ཉིད་དེར་
ཐལ༑ མཚོན་བྱ་དེའི་ཕྱིར། ཁ་ཅིག །དེ་སྐབས་འདིར་དངོས་སུ་བསྟན་པའི་དེའི་མཚན་ཉིད་
ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་རྗེས་ཐོབ་
ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།

405
སྐབས་བཞི་བའི་སྤྱི་དོན།
༼ ཟློས་སྤོང་ལ་ཕྱོགས་སྔར་འགོད་པ་དང་དེ་དགག་པ། ༽
༈ གཉིས་པ་ཟློས་པ་སྤོང་པ་ལ། རྣམ་པ་དང་ལམ་དང་གཞི་ཐམས་ཅད་རྣམ་པར་སྒོམ་པའི་
དབྱེ་བས་གོ་རིམ་བཞིན་དུ་རྣམ་པ་ཐམས་ཅད་མཁྱེན་པ་ཉིད་ལ་སོགས་པ་མངོན་པར་རྟོགས་པ་
རྣམ་པ་གསུམ་ལ་འཇིག་རྟེན་པའི་ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་
བས་འཇིག་རྟེན་ལས་འདས་པའི་མཐོང་བ་དང་སྒོམ་པའི་ལམ་རྟོགས་པ་ཡིན་ལ་རྣམ་བ་ཀུན་
མངོན་པར་རྫོགས་པར་རྟོགས་པ་ལ་སོགས་པ་གསུམ་ལ་ནི་སྒོམ་པ་གོང་ནས་གོང་གི་གནས་
སྐབས་ཀྱི་ཁྱད་པར་གྱིས། རྣམ་པ་ཐམས་ཅད་དུ་ཁྱད་པར་གྱི་ལམ་གྱིས་བསྡུས་པའི་ཡེ་ཤེས་
ཟག་པ་མེད་པ་ཆུང་ངུ་དང་འབྲིང་དང་ཆེན་པོའི་རིམ་གྱིས་སྐྱེས་པ་ཡིན་པས་ཅིག་ཆར་སྐྱེ་བ་
དགག་པར་བྱ་བའི་ཕྱིར་ངེས་པར་འབྱེད་པའི་ཆ་ལ་སོགས་པའི་ཐ་སྙད་དུ་གསུངས་པ་ཡིན་པར་
ཤེས་པར་བྱའོ། །ཞེས་སོགས་ཀྱིས་བཤད། འདིའི་སྐབས་སུ་ཕྱོགས་སྔ་མ་འགོད་པ་དང༌།
དེ་དགག་པ་གཉིས་ལས། དང་པོ་ནི། ལམ་རྐྱང་པའི་རྣམ་གཞག་རང་ལུགས་ལ་ཁས་ལེན་
པའི་རྒྱ་གར་གྱི་འགྲེལ་བྱེད་ཁ་ཅིག་གིས། རྣམ་མཁྱེན་ཚོགས་ལམ་འབའ་ཞིག་ཏུ་དང༌།
ལམ་ཤེས་ས་གཉིས་པ་ནས་དྲུག་པའི་བར་འབའ་ཞིག །གཞི་ཤེས་ས་བདུན་པ་འབའ་ཞིག་
རྣམ་རྫོགས་སྦྱོར་བ་ས་བརྒྱད་པ་འབའ་ཞིག །རྩེ་སྦྱོར་ས་དགུ་པ་དང་བཅུ་པའི་དཀྱིལ་སྟོད་
འབའ་ཞིག །མཐར་གྱིས་སྦྱོར་བ་ས་བཅུ་བའི་དཀྱིལ་སྨད་འབའ་ཞིག ། སྐད་ཅིག་སྦྱོར་བ་
རྒྱུན་མཐའ་ཁོ་ནར། ཆོས་སྐུ་སངས་རྒྱས་ཀྱི་ས་ཁོ་ནར་སྒོམ་ཞེས་ཟེར། གཉིས་པ་དེ་འགོག་
པ་ལ་གཞུང་འདི་གསུངས། གཞུང་འདིའི་སྦྱོར་ཚུལ་ལ་ཡང༌། བླ་མ་གསེར་གླིང་པས་
གཞུང་གོང་མའི་འཇིག་རྟེན་པ་འོག་མ་ལ་སྦྱོར་ཞིང༌། འོག་མའི་ཟག་པ་མེད་པ་དང་ཐ་སྙད་དུ་
ཞེས་པ་གོང་མ་ལ་སྦྱོར་བར་གསུངས། དེ་ཡང༌། དང་པོ་ནི། རྣམ་པ་དང་ལམ་དང་གཞི་
ཐམས་ཅད་རྣམ་པར་སྒོམ་པའི་དབྱེ་བས་གོ་རིམ་བཞིན་དུ་ཐམས་ཅད་མཁྱེན་པ་ཉིད་གསུམ་ལ་
སོགས་པ་མངོན་པར་རྟོགས་པ་རྣམ་པ་གསུམ་ལ་འཇིག་རྟེན་པའི་ངེས་པར་འབྱེད་པའི་ཆ་དང་

406
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
མཐུན་པ། ཟག་པ་མེད་པ་རྟོགས་པ་སྔོན་དུ་འགྲོ་བས་འཇིག་རྟེན་ལས་འདས་པའི་མཐོང་བ་
དང་སྒོམ་པ་ཞེས་སྦྱར་ལ། གཉིས་པ་ནི། རྣམ་པ་ཀུན་མངོན་པར་རྫོགས་པར་རྟོགས་པ་ལ་
སོགས་པ་གསུམ་ལ་སྒོམ་པ་གོང་ནས་གོང་གི་གནས་སྐབས་ཀྱི་རྣམ་པ་ཐམས་ཅད་དུ་ཁྱད་པར་
གྱི་ལམ་གྱིས་བསྡུས་པའི་ཟག་པ་མེད་པ་ཆུང་ངུ་དང་འབྲིང་དང་ཆེན་པོ་རིམ་ཀྱིས་སྐྱེ་བས་ཅིག་
ཅར་སྐྱེ་བ་དགག་པར་བྱ་བའི་ཕྱིར་ངེས་པར་འབྱེད་པའི་ཆ་ལ་སོགས་པའི་ཐ་སྙད་དུ་གསུངས་པ་
ཡིན་ནོ། །ཞེས་སྦྱར་བའི་དོན་ནི། སྐབས་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་
དང༌། སྦྱོར་བ་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་ལ་དགོས་པ་ཡོད་དེ།
དེ་ལ་རྣམ་བཅད་དང་ཡོངས་གཅོད་ཀྱི་དགོས་པ་གཉིས་གཉིས་སུ་ཡོད་པའི་ཕྱིར། སྐབས་དང་
པོར་སྦྱོར་མཐོང་སྒོམ་གསུམ་བསྟན་པ་ལ་རྣམ་བཅད་དང་ཡོངས་གཅོད་ཀྱི་དགོས་པ་ཡོད་དེ།
རྣམ་བཅད་ལ་རྣམ་མཁྱེན་གྱི་རྣམ་པ་དེ་ཚོགས་སྦྱོར་ཀྱི་གནས་སྐབས་འབའ་ཞིག་ཏུ་སྒོམ་གྱི་དེ་
ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་དེ་སྦྱོར་མཐོང་སྒོམ་
གསུམ་གའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར
སྐབས་གཉིས་པར་དེ་གསུམ་བསྟན་པ་ལ་རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་
བཅད་ལ་ལམ་ཤེས་ཀྱི་རྣམ་པ་དེ་ས་དང་པོ་ནས་དྲུག་པའི་བར་འབའ་ཞིག་ཏུ་སྒོམ་གྱི། དེ་
ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས་ཡོངས་གཅོད་ལ་དེ་སྦྱོར་མཐོང་སྒོམ་
གསུམ་གའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར།
སྐབས་གསུམ་པར་དེ་གསུམ་བསྟན་པ་ལ་དགོས་པ་ཡོད་དེ རྣམ་གཅོད་ལ་གཞི་ཤེས་ཀྱི་རྣམ་
པ་དེ་ས་བདུན་པ་འབའ་ཞིག་ཏུ་སྒོམ་ཞིང་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་
ནས་ཡོངས་གཅོད་ལ་སྔར་བཞིན་ཡིན་པའི་ཕྱིར། སྐབས་བཞི་པར་དེ་གསུམ་བསྟན་པ་ལ་
དགོས་པ་ཡོད་དེ། རྣམ་བཅད་ལ་རྣམ་རྫོགས་སྦྱོར་བ་ས་བརྒྱད་པ་འབའ་ཞིག་ཏུ་སྒོམ་ཞིང་དེ་
དུ་མི་སྒོམ་སྙམ་པའི་ལོག་རྟོག་བསལ་ནས་ཡོངས་གཅོད་ལ་སྔར་བཞིན་ཡིན་པའི་
ལས་གཞན་དུ་
ཕྱིར༑ སྐབས་ལྔ་པར་དེ་གསུམ་སྟོན་པ་ལ་དགོས་པ་ཡོད་དེ། རྣམ་བཅད་ལ་རྩེ་སྦྱོར་ས་དགུ་

407
སྐབས་བཞི་པའི་སྤྱི་དོན།
པ་དང་བཅུ་པའི་དཀྱིལ་སྟོད་འབའ་ཞིག་ཏུ་སྒོམ་ཞིང༌། དེ་ལས་གཞན་དུ་མི་སྒོམ་སྙམ་པའི་ལོ་
རྟོག་བསལ་ནས་ཡོངས་གཅོད་ལ་སྔར་བཞིན་ཡིན་པའི་ཕྱིར། སྐབས་དྲུག་པར་དེ་གསུམ་
བསྟན་པ་ལ་རྣམ་བཅད་དང་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་མཐར་གྱིས་
སྦྱོར་བ་ས་བཅུ་པའི་དཀྱིལ་སྨད་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་
རྟོག་བཀག་ནས། ཡོངས་གཅོད་ལ་དེ་སྦྱོར་མཐོང་སྒོམ་གསུམ་གའི་གནས་སྐབས་སུ་སྒོམ་
དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཁ་ཅིག །གཞུང་འདིའི་དོན་ལ་སྐབས་
དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་དང༌། སྦྱོར་བ་དང་པོ་གསུམ་དུ་སྦྱོར་
མཐོང་སྒོམ་གསུམ་བསྟན་པ་ལ་ཟློས་སྐྱོན་མེད་དེ། སྐབས་དང་པོ་གསུམ་དུ་བསྟན་པའི་སྦྱོར་
མཐོང་སྒོམ་གསུམ་དེ་གསུམ་མཚན་ཉིད་པ་ཡིན་ལ། ཕྱི་མ་གསུམ་གྱི་དེ་གསུམ་བཏགས་པ་བ་
ཡིན་པའི་ཕྱིར། རྣམ་རྫོགས་སྦྱོར་བའི་སྐབས་ནས་བསྟན་པའི་སྦྱོར་མཐོང་སྒོམ་གསུམ་རིམ་པ་
བཞིན་དུ་ས་བརྒྱད་པའི་ཡེ་ཤེས་ཆུང་འབྲིང་ཆེན་པོ་གསུམ་ལ་བྱེད། རྩེ་སྦྱོར་གྱི་སྐབས་ཀྱི་དེ་
གསུམ་པོ་དེ་ས་དགུ་པའི་དེ་གསུམ་ཡིན། མཐར་གྱིས་སྦྱོར་བའི་སྐབས་ཀྱི་དེ་གསུམ་དེ་རིམ་
པ་བཞིན་ས་བཅུ་པའི་དེ་གསུམ་ལ་བྱེད་རིགས་པའི་ཕྱིར། །ཞེས་ཟེར་ན། སྐབས་འདིའི་སྦྱོར་
ལམ་གྱི་སྐབས་ཀྱི་འགྲེལ་ཆེན་ལས། དེ་ལྟར་འོག་ནས་འཆད་པའི་རྩེ་མོའི་སྦྱོར་བའི་མངོན་
པར་རྟོགས་པས་བསྡུས་པ་མཐོང་བ་དང་སྒོམ་པའི་ལམ་གྱི་སྤང་བར་བྱ་བའི་རྣམ་པར་རྟོག་པ་
བཞི་པོ་རྣམས་ཀྱི་གྲངས་ཇི་ལྟ་བ་བཞིན་དུ་ངེས་པར་འབྱེད་པའི་ཆ་དང་མཐུན་པ་འདི་དག་ཀུན་
ནས་ཉོན་མོངས་པ་ལ་བརྟེན་ནས་བརྗོད་པར་བྱའོ། །ཞེས་གསུངས་པ་མི་འཐད་པར་ཐལ།
སྐབས་འདིའི་བསྟན་བྱའི་གཙོ་བོར་གྱུར་པའི་རྩེ་སྦྱོར་དང༌། མཐོང་སྤང་རྟོག་པའི་དངོས་གཉེན་
བར་ཆད་མེད་ལམ་ཇི་བཞིན་དུ་མེད་པའི་ཕྱིར། དེ་དང་མཐོང་ལམ་རྩེ་སྦྱོར་ཇི་བཞིན་དུ་མེད་
པའི་ཕྱིར་ཏེ། དམ་བཅའ་འཐད་པའི་ཕྱིར། གཞན་ཡང༌། གཟུགས་ལ་སོགས་ལས་ལྡོག་
སོགས་རྟགས། །ཞེས་སོགས་སྦྱོར་ལམ་པ་ཕྱིར་མི་ལྡོག་པའི་རྟགས་འཆད་བྱེད་མ་ཡིན་པར་
ཐལ༑ དེ་སྒོམ་ལམ་པ་ཕྱིར་མི་ལྡོག་པའི་རྟགས་འཆད་བྱེད་ཡིན་པའི་ཕྱིར་ཏེ། རྣམ་རྫོགས་

408
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
སྦྱོར་བའི་སྐབས་ནས་བསྟན་པའི་སྦྱོར་ལམ་པ་དེ་སྒོམ་ལམ་པ་ཡིན་པའི་ཕྱིར། དེས་མཚོན་
ནས༑ མཐོང་བའི་ལམ་ལ་བཟོད་པ་དང༌། །ཞེས་སོགས་མཐོང་ལམ་པ་ཕྱིར་མི་ལྡོག་པའི་
རྟགས་འཆད་བྱེད་མ་ཡིན་པར་ཐལ་བ་དང༌། དེ་ནི་རྒྱུན་ཆགས་ཡིན་པའི་ཕྱིར། ཞེས་སོགས་
ཀྱིས་ས་བརྒྱད་པའི་ཡེ་ཤེས་ཆེན་པོ་ལ་དགུར་འབྱེད་རིགས་པར་བསྟན་པར་ཐལ་བ་དང༌།
རྨི་ལམ་ན་ཡང་ཆོས་རྣམས་ཀུན། །ཞེས་སོགས་དྲོད་ཀྱི་རྩེ་སྦྱོར་འཆད་བྱེད་མ་ཡིན་པར་ཐལ་
བ་དང༌། འཇུག་པ་དང་ནི་ལྡོག་པ་ལ། །ཞེས་སོགས་མཐོང་སྤང་རྟོག་པ་འཆད་བྱེད་མ་ཡིན་
པར་ཐལ་བ་དང༌། སྟོང་གསུམ་སྐྱེ་བོ་ཉན་ཐོས་དང༌ཞེས་སོགས་བར་ཆད་མེད་པའི་རྩེ་
སྦྱོར་འཆད་བྱེད་ཀྱི་གཞུང་མ་ཡིན་པར་ཐལ་བ་སོགས་ཤེས་པར་བྱའོ། །གཞན་ཡང༌། དྲོ་བ་
རྣམས་ཀྱི་དམིགས་པ་འདིར། །ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་
མཚན་ཉིད་པ་ཡིན་པར་ཐལ། མཚན་མེད་རབ་ཏུ་སྦྱིན་ལ་སོགས། ཞེས་སོགས་ཀྱི་སྐབས་
ནས་དངོས་སུ་བསྟན་པའི་ཚོགས་ལམ་དེ་ཚོགས་ལམ་མཚན་ཉིད་པ་ཡིན་པའི་ཕྱིར། གཞན་
ཡང་༑ འགྲེལ་ཆེན་ལས། སློབ་པ་ཕྱིར་མི་ལྡོག་པའི་དགེ་འདུན་བཤད་ཟིན་ཏོ། །ད་ནི་མི་
སློབ་པའི་དགེ་འདུན་གྱི་མཚན་ཉིད་བཤད་པར་བྱ་སྟེ། ཞེས་པའི་སྐབས་ཀྱི་སློབ་པ་དེ་བྱང་
འཕགས་ལ་བྱེད་རིགས་པར་ཐལ། དེའི་སྐབས་ཀྱི་མི་སློབ་པ་དེ་ས་བརྒྱད་པ་པ་ལ་བྱེད་རིགས་
པའི་ཕྱིར། རྣམ་རྫོགས་སྦྱོར་བའི་སྐབས་ནས་བསྟན་པའི་སྦྱོར་མཐོང་སྒོམ་གསུམ་དེ་ས་བརྒྱད་
པའི་ཡེ་ཤེས་ཆུང་འབྲིང་ཆེན་པོ་གསུམ་ལ་བྱེད་རིགས་པའི་ཕྱིར། ཁོ་ན་རེ། སོ་སྐྱེའི་གནས་
སྐབས་སུ་བདེན་བཞི་མངོན་སུམ་དུ་རྟོགས་པ་དང༌། སྒྲིབ་པའི་དངོས་གཉེན་དང༌། མཁྱེན་
གསུམ་གྱི་ཆོས་རྫོགས་པ་ཡོད་པར་ཐལ། རང་གཞན་རྟེན་ཅན་བདེན་ཤེས་པ། །ཞེས་དང༌།
བག་ལ་ཉལ་ཀུན་འཇོམས་པ་དང༌། ཞེས་དང༌། ཀུན་མཁྱེན་ཉིད་གསུམ་ཆོས་རྣམས་ཀྱི།།
ཞེས་པ་རྣམས་ཀྱི་སྐབས་ཀྱི་སྦྱོར་ལམ་རྣམས་སྦྱོར་ལམ་མཚན་ཉིད་པ་ཡིན་པའི་ཕྱིར་ན་མ་ཁྱབ་
སྟེ༑ སོ་སྐྱེའི་གནས་སྐབས་སུ་སྒོ་གསུམ་དག་པ་དང༌། ཞིང་དག་པ་དང༌། དཔའ་བར་འགྲོ་
བའི་ཏིང་ངེ་འཛིན་སྒོམ་པ་དང༌། སངས་རྒྱས་ཀྱིས་མངོན་སུམ་དུ་ལུང་སྟོན་པ་དང༌། བདེན་

409
སྐབས་བཞི་པའི་སྤྱི་དོན
འཛིན་གྱི་རློམ་པ་ཟད་པ་དང༌། རྣམ་པར་མི་རྟོག་པའི་ཏིང་ངེ་འཛིན་ཡོད་པར་ཐལ། དག་དང་
དེ་དག་མཚན་མ་མེད། །ཅེས་དང༌། ཏིང་འཛིན་དེ་ཡི་བྱེད་པ་ཉིད། །ལུང་སྟོན་པ་དང་རློམ་
པ་ཟད། །གསུམ་པོ་ཕན་ཚུན་ངོ་བོ་གཅིག །ཏིང་འཛིན་རྣམ་བར་མི་རྟོག་པ། །ཞེས་པའི་
སྐབས་ཀྱི་སྦྱོར་ལམ་དེ་སྦྱོར་ལམ་མཚན་ཉིད་པ་ཡིན་པའི་ཕྱིར་དང༌། རྣམ་པར་མི་རྟོག་ཏིང་
འཛིན་དང༌། །ཞེས་པའི་སྐབས་ཀྱི་ཚོགས་ལམ་དེ་ཚོགས་ལམ་མཚན་ཉིད་པ་ཡིན་པའི་ཕྱིར།
ཁྱབ་པ་ཁས། ཁ་ཅིག། སྦྱིན་པ་ལ་སོགས་རེ་རེར་ནི། །ཞེས་བའི་སྐབས་ཀྱི་མཐོང་ལམ་རྩེ་
སྦྱོར་དེ་ས་བཅུ་པའི་ཡེ་ཤེས་ཡིན་ཏེ འགྲེལ་ཆེན་ལས། དེ་ལྟ་བུའི་རྣམ་པར་རྟོག་པ་ནི་སྔོན་
ཉིད་དུ་སྤང་བར་འགྱུར་བ་ཇི་ལྟར་རབ་ཀྱི་མཐར་ཐུག་པ་རྟོགས་པའི་གནས་སྐབས་འདི་ལ་སྤོང་
བར་བསྟན་ཅེ་ན། དེ་ནི་ཉེས་པ་མེད་དེ། གང་གིས་ཕྱིར་དགོངས་པ་ངེས་པར་འགྲེལ་བའི་
མདོ་ལས་གསུངས་པའི་ཕྱིར། ཞེས་གསུངས་པའི་ཕྱིར་ཟེར་ན་མི་འཐད་དེ། མཐོང་ལམ་རྩེ་
སྦྱོར་གྱི་སྤང་བྱ་རྟོག་པ་མངོན་དུ་གྱུར་བ་སྦྱོར་ལམ་གྱི་སྐབས་སུ་སྤངས་ཟིན་ནས་རབ་ཀྱི་མཐར་
ཐུག་པ་མཐོང་ལམ་རྩེ་སྦྱོར་གྱིས་མཐོང་སྤང་རྟོག་པ་སྤོང་བ་མི་འཐད་ཅེས་པའི་རྩོད་ལན་བཏབ་
པ་ཡིན་པའི་ཕྱིར། དེ་ལྟར་མ་ཡིན་ན། རྣམ་པ་ཐམས་ཅད་མངོན་པར་རྫོགས་པར་རྟོགས་པ་
ཐོབ་པ་ལ་རབ་ཀྱི་མཐར་ཕྱིན་པའི་རྟོགས་པ་འབྱུང་བས། ཞེས་པའི་རབ་མཐའ་དེ་ཡང་ས་བཅུ་
པ་ལ་བྱེད་རིགས་པར་འགྱུར་རོ། དེ་ལྟར་ཡང་རྣམ་བཤད་ལས། རབ་ཀྱི་མཐར་ཕྱིན་པའི་
སྦྱོར་བ་ཙམ་ཀྱིས་ས་བཅུ་པའི་ཡེ་ཤེས་འབའ་ཞིག་ལ་འཆད་པ་ནི་དོན་མ་ཡིན་ནོ། །ཞེས་
གསུངས༑ ཁོ་ན་རེ། སྦྱོར་བ་དང་པོ་གསུམ་གྱི་སྐབས་ཀྱི་སྦྱོར་ལམ་དེ་སྦྱོར་ལམ་མ་ཡིན་ཏེ
དེ་ཟག་མེད་ཀྱི་ཡེ་ཤེས་ཡིན་པའི་ཕྱིར་ཏེ། དེ་ཟག་པ་མེད་པ་ཆུང་ངུ་དང་འབྲིང་དང་ཆེན་པོ་
ཞེས་གསུངས་པའི་ཕྱིར་དང༌དེའི་སྐབས་ནས་བསྟན་པའི་སྦྱོར་མཐོང་སྒོམ་གསུམ་གང་རུང་
ཡིན་ན་དག་སའི་ཡེ་ཤེས་ཡིན་དགོས་ཏེ། དེ་གང་རུང་ཡིན་ན་ཁྱད་པར་གྱི་ལམ་ཡིན་དགོས་
པའི་ཕྱིར། རྣམ་པ་ཐམས་ཅད་དུ་ཁྱད་པར་གྱི་ལམ་གྱིས་བསྡུས་པའི་ཟག་པ་མེད་པའི་ཕྱིར།
ཞེས་གསུངས་པའི་ཕྱིར། ཞེས་ཟེར་བ་མི་འཐད་དེ། དེ་ནི་འཛིན་སྟངས་ལ་ཉོན་མོངས་པའི་

410
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཟག་པ་མེད་པ་དང༌། ཉན་རང་གི་ལམ་ལས་ཁྱད་པར་དུ་འཕགས་པའི་ལམ་ལ་ཁྱད་པར་གྱི་
ལམ་ཞེས་བཏགས་ནས་བསྟན་པའི་ཕྱིར། དེས་ན་གཞུང་འདི་ཟློས་སྤོང་ཁོ་ན་ལ་སྦྱོར་བ་མི་
འཐད་དེ། དེ་ལྟར་ན་སྐབས་དང་པོ་གསུམ་དུ་སྦྱོར་མཐོང་སྒོམ་གསུམ་ལན་གསུམ་གསུམ་ཇ
བསྟན་པ་ལ་ཟློས་སྐྱོན་ཡོད་པར་ཐལ། དེ་གསུམ་དུ་བསྟན་པའི་སྦྱོར་མཐོང་སྒོམ་གསུམ་སྦྱོར་
མཐོང་སྒོམ་གསུམ་མཚན་ཉིད་པ་ཡིན་པའི་ཕྱིར། རྟགས་ཁས་སོ། །
ཕྱིར་མི་ལྡོག་པའི་རྟགས་བཤད་པ།
༈ གཉིས་པ་སྦྱོར་བ་ཁྱད་པར་ཅན་སྐྱེས་པའི་རྟེན་གྱི་གང་ཟག་བཤད་པ་ལ། མདོ་ལས་
གསུངས་ཚུལ་དང༌། བསྟན་བཅོས་ཀྱིས་འགྲེལ་ཚུལ་གཉིས་ལས། དང་པོ་ནི། དེ་སྐད་
ཅེས་བཀའ་སྩལ་པ་དང༌། ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་ཕྱིར་མི་ལྡོག་པའི་བྱང་ཆེན་གྱི་རྣམ་པ་ནི་གང་ལགས། རྟགས་
ནི་གང་ལགས། མཚན་མ་ནི་གང་ལགས། བཅོམ་ལྡན་འདས་ཇི་ལྟར་ན་བདག་ཅག་གིས་
བྱང་ཆེན་འདི་ནི་ཕྱིར་མི་ལྡོག་པའོ། ཞེས་བགྱི་བར་འཚལ་བར་བགྱི། དེ་སྐད་ཅེས་གསོལ་པ་
དང་༑ བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ།།
རབ་འབྱོར་འདི་ལ་སོ་སོའི་སྐྱེ་པོའི་ས་དང༌། ཉན་ཐོས་ཀྱི་ས་དང༌། རང་སངས་རྒྱས་ཀྱི་ས་
དང༌༑ བྱང་ཆུབ་སེམས་དཔའི་ས་དང༌། དེ་བཞིན་གཤེགས་པའི་སར་བཤད་པ་དེ་དག་
ཐམས་ཅད་ཀྱི་དེ་བཞིན་ཉིད་ལ་འགྱུར་བ་མེད་ཅིང་རྣམ་པར་རྟོག་བ་མེད་པ་གཉིས་སུ་བྱར་མེད་
དོ༑ ༑ཞེས་པ་ནས་བྱང་ཆེན་ཕྱིར་མི་ལྡོག་པར་རིག་པར་བྱའོ། །ཞེས་པའི་བར་གྱིས་ཕྱིར་མི་
ལྡོག་པའི་རྟགས་སྤྱིར་བསྟན་ནས། དེ་དག་སོ་སོར་ཕྱེ་སྟེ་འཆད་པ་ལ། རབ་འབྱོར་གྱིས་
གསོལ་པ། བཅོམ་ལྡན་འདས་རྣམ་པ་ཅི་ཙམ་དང་རྟགས་ཅི་ཙམ་དང༌། ཞེས་སོགས་
གསུངས༑ གཉིས་པ་ལ། མཚམས་སྦྱར་བ་དང༌། དོན་བཤད་པ་གཉིས་ལས། དང་པོ་ནི
ལུས་རྣམ་གཞག་ཏུ། ངེས་འབྱེད་ཆ་མཐུན་དང༌། །སློབ་པ་ཕྱིར་མི་ལྡོག་པའི་ཚོགས།།

411
སྐབས་བཞི་པའི་སྤྱི་དོན།
ཞེས་བཤད་ན། ངེས་འབྱེད་ཆ་མཐུན་གྱི་འོག་ཏུ་ཕྱིར་མི་ལྡོག་པའི་རྟགས་འཆད་པའི་རྒྱུ་མཚན་
ཅི་ཡིན་ཞེ་ན། དེའི་རྒྱུ་མཚན་ཡོད་དེ། སྔར་ཇི་སྐད་བཤད་པའི་ངེས་འབྱེད་ཆ་མཐུན་ལས་
ཕྱིར་མི་ལྡོག་པའི་རྟགས་རྣམས་འབྱུང་བས་དེ་ལྟར་བཤད་པའི་ཕྱིར། ཞེས་འཆད་པ་ལ།
ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་ལ་ཇི་སྐད་བཤད་པའི་ངེས་པར་འབྱེད་པའི་
ཆ་དང་མཐུན་པ་འབྱུང་བས་ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་གྱི་མཚན་ཉིད།
ཅེས་གསུངས། གཉིས་པ་ལ། རྟགས་ཀྱི་ཡོད་པའི་སྒོ་ནས་མདོར་བསྟན། ཡོད་ཆོས་ཀྱི་
རྟགས་ཀྱི་ངོ་བོ་རྒྱས་པར་བཤད་པ། རྟགས་དང་རྟགས་ཅན་གཉིས་ཀྱི་དོན་བསྡུས་པ་དང་
གསུམ་ལས། དང་པོ་ལ་རྩ་འགྲེལ་གཉིས་ལས། དང་པོ་ནི། མདོ་དེའི་དོན་མདོར་བསྟན་
གྱི་སྒོ་ནས་བཤད་པ་ལ། ངེས་འབྱེད་ཡན་ལག་ནས་བཟུང་སྟེ། །ཞེས་སོགས་གསུངས།
གཉིས་པ་དེ་ཉིད་ཚིག་དོན་གྱི་སྒོ་ནས་བཤད་པ་ལ། དཔའ་པོ་གང་དག་ངེས་པར་འབྱེད་པའི་
ཆ་དང་མཐུན་པ་བཞི་དང༌། མཐོང་བའི་ལམ་དང་སྒོམ་པའི་ལམ་འཆད་པར་འགྱུར་བ་ལ།
དེ་དང་དེ་རྟོགས་པའི་ཚུལ་གྱིས་གནས་པ་དེ་དག་ནི་བྱང་ཆུབ་སེམས་དཔའ་སློབ་པ་ཕྱིར་མི་
ལྡོག་པའི་དགེ་འདུན་ཡིན་ནོ། །ཞེས་གསུངས། གཞུང་དོན་ནི། ཕྱིར་མི་ལྡོག་པའི་རྟགས་
ཐོབ་པའི་བྱང་ཆུབ་སེམས་དཔའ་དེ་ལ་གསུམ་དུ་ཡོད་དེ། དེ་ལ་ཕྱིར་མི་ལྡོག་པའི་རྟགས་ཐོབ་
པའི་བྱང་སེམས་སྦྱོར་ལམ་པ་དབང་རྣོན། བྱང་སེམས་མཐོང་ལམ་པ་དབང་འབྲིང༌། དག་ས་
ལ་གནས་པའི་བྱང་སེམས་དབང་རྟུལ་རྣམས་སུ་ཡོད་པའི་ཕྱིར།
༼ ཕྱིར་མི་ལྡོག་གང་ཟག དབྱེ་བ། ཕྱིར་མི་ལྡོག་པའི་དོན། དེའི་རྟགས།
རྟགས་དེས་དེ་མཚན་ཚུལ། ༽
སྤྱི་དོན་ལ་ཕྱིར་མི་ལྡོག་པའི་གང་ཟག་གི་ངོ་བོ། དབྱེ་བ། ཕྱིར་མི་ལྡོག་པའི་དོན། ཕྱིར་མི་
ལྡོག་པའི་རྟགས། རྟགས་དེས་ཕྱིར་མི་ལྡོག་པར་མཚོན་ཚུལ་བཤད་པའོ། །དང་པོ་ནི།

412
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
གཟུགས་སོགས་ལ་བདེན་ཞེན་མངོན་གྱུར་པ་ལྡོག་པ་སོགས་རྟགས་ཞེ་བཞི་པོ་གང་རུང་རང་
རྒྱུད་ལ་ཐོབ་པའི་སེམས་དཔའ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཀྱི་དགེ་འདུན་
གྱི་མཚན་ཉིད། ཁ་ཅིག །དེ་བླ་མེད་རྫོགས་བྱང་ལས་ཕྱིར་མི་ལྡོག་པའི་དགེ་འདུན་གྱི་མཚན་
ཉིད་དུ་འདོད་པ་མི་འཐད་དེ། སངས་རྒྱས་འཕགས་པ་དང་དམན་ལམ་སྔོན་དུ་མ་སོང་བའི་
བྱང་སེམས་ཚོགས་ལམ་པས་མ་ངེས་པའི་ཕྱིར། དེ་སློབ་པ་ཕྱིར་མི་ལྡོག་པའི་དགེ་འདུན་གྱི་
མཚན་ཉིད་དུ་འདོད་པ་མི་འཐད་དེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ས་
བརྒྱད་པ་པས་མ་ངེས་པའི་ཕྱིར། ཁ་ཅིག། དེ་འདྲའི་རྗེས་ཐོབ་ལུས་ངག་གི་སྤྱོད་པ་ཁྱད་པར་
ཅན་དང་ལྡན་པའི་སེམས་དཔའ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཀྱི་དགེ་
འདུན་གྱི་མཚན་ཉིད་ཟེར་བ་མི་འཐད་དེ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་
ལམ་པའི་རྟོགས་པ་སྔོན་དུ་སོང་བའི་མཐོང་ལམ་སྡུག་བསྔལ་ཆོས་བཟོད་པས་མ་ངེས་པའི་ཕྱིར།
གཉིས་པ་ལ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པ་སོགས་གསུམ་དུ་
ཡོད༑ བླ་མེད་རྫོགས་བྱང་ལས་ཕྱིར་མི་ལྡོག་པའི་བྱང་སེམས་ཡིན་ན། ཕྱིར་མི་ལྡོག་པའི་
རྟགས་ཐོབ་པའི་བྱང་སེམས་ཡིན་པས་མ་ཁྱབ་སྟེ། དང་པོ་ཉིད་ནས་ཐེག་ཆེན་དུ་རིགས་ངེས་
པའི་བྱང་སེམས་ཚོགས་ལམ་པ་དེ་བླ་མེད་རྫོགས་བྱང་ལས་ཕྱིར་མི་ལྡོག་པའི་དགེ་འདུན་ཡིན་
ཅིང༌། དེས་ཕྱིར་མི་ལྡོག་པའི་རྟགས་མ་ཐོབ་པའི་ཕྱིར་ཏེ། ཚིག་གསལ་ལས། རིགས་རྒྱུད་
ངེས་པའི་རྒྱུ་མཚན་གཙོ་བོར་མཛད་པ་ཞིག་ན་ཐར་པའི་ཆ་དང་མཐུན་པའི་དགེ་བའི་རྩ་བ་འདི་
ཡང་ཕྱིར་མི་ལྡོག་པར་བརྗོད་མོད་ཀྱང༌། རང་གི་རྟོགས་པ་དང་འཚམས་པར་གཞན་ཡིད་
ཆེས་པར་བྱེད་པའི་ཡོན་ཏན་རྣམས་འདི་ལ་མེད་པས་ན་དེའི་ཕྱིར་དང༌། རང་ལ་དངོས་པོ་ངེས་
ཀྱང་ངེས་པར་བྱེད་པའི་རྟགས་གཟུང་སླ་བ་ཡང་མེད་པའི་ཕྱིར། ཐ་སྙད་གདགས་པའི་གཞིར་
མ་གྱུར་པས་ན་འདི་ཕྱིར་མི་ལྡོག་བའོ། །ཞེས་གང་དུ་ཡང་མ་གསུངས་ཏེ། ཞེས་དེ་ཕྱིར་མི་
ལྡོག་པ་ཡོད་ཀྱང་ཕྱིར་མི་ལྡོག་པའི་རྟགས་ཐོབ་པ་མེད་པར་བཤད་པ་དེ་ལེགས་པར་བཤད་པ་
གསེར་ཕྲེང་ལས་གསུངས་པའི་ཕྱིར། དེ་དང་མཐུན་པར་རྣམ་བཤད་ལས་ཀྱང༌། གང་ཟག་

413
སྐབས་བཞི་བའི་སྤྱི་དོན།
གི་ཁྱད་པར་འགའ་ཞིག་རང་གིས་མ་ཤེས་པ་ཡིན་ཀྱང་ཐེག་པ་ཆེན་པོའི་ཚོགས་ལམ་ནས་
བཟུང་སྟེ་ལམ་གཞན་དུ་ཅུང་ཟད་ཀྱང་མི་འགྲོ་སྟེ། ཐེག་པ་ཆེན་པོའི་སེམས་བསྐྱེད་ལས་ཉམས་
པ་མི་སྲིད་པས་བླ་ན་མེད་པའི་བྱང་ཆུབ་ངེས་པར་འཐོབ་པར་འགྱུར་བ་ཡིན་ཀྱང༌། ཕྱིར་མི་
ལྡོག་པའི་རྟགས་དང་ལྡན་པར་མི་བརྗོད་ལ། དེ་བཞིན་དུ། སྦྱོར་བའི་སྔོན་དུ་སྙིང་རྗེ་དང༌།།
བཟོད་པ་དང་ནི་མོས་པ་དང༌། །དགེ་ལ་ཡང་དག་སྤྱོད་པ་ནི། །རིགས་ཀྱི་རྟགས་སུ་ཤེས་པར་
བྱ༑ ༑ཞེས་གསུངས་པ་ལྟར། སྦྱོར་བ་སྒོམ་པའི་སྔོན་དུ་སེམས་ཅན་ལ་དམིགས་པའི་སྙིང་རྗེ་
ཆེ་བ་དང༌། བཟོད་པ་རྒྱ་ཆེན་པོ་དང་ལྡན་པ་དང༌། ཐེག་པ་ཆེན་པོའི་ཆོས་རྒྱ་ཆེན་པོ་ལ་མོས་
པ་དང༌། སྦྱིན་པ་ལ་སོགས་པའི་དགེ་བ་རྒྱ་ཆེན་པོ་ལ་སྤྱོད་པ་དང་ལྡན་པ་ནི་ཐེག་ཆེན་གྱི་
རིགས་དང་ལྡན་པ་ཡིན་ཡང༌། ཕྱིར་མི་ལྡོག་པའི་རྟགས་ཐོབ་པར་མི་བཞག་གོ། དེས་ན་
འཆད་པར་འགྱུར་བའི་རྟགས་དེ་དག་དང་ལྡན་ན་ཕྱིར་མི་ལྡོག་པའི་རྟགས་ཐོབ་པར་བཞག་ལ།
དེ་ཡང་དབང་པོ་རྣོན་པོས་ནི་སྦྱོར་ལམ་དྲོད་ནས་དང༌། འབྲིང་པོས་མཐོང་ལམ་དང༌། དབང་
པོ་ཇི་ལྟར་བུལ་ཡང་ས་བརྒྱད་པ་ནས། ཐོབ་པ་རྣམ་པར་བཞག་གོ། །ཞེས་གསུངས་པའི་
ཕྱིར༑ དེ་བཞིན་དུ་ཐེག་ཆེན་རིགས་ངེས་ཀྱི་སྙིང་རྗེ་ཆེན་པོ་རྒྱུད་ལྡན་གྱི་ལམ་མ་ཞུགས་ཀྱི་གང་
ཟག་དེ་ཡང་བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ནོ། །ཁོ་ན་རེ། དེས་བླ་མེད་རྫོགས་
བྱང་ལས་ཕྱིར་མི་ལྡོག་པའི་རྟགས་ཐོབ་པར་ཐལ། དེ་བླ་མེད་རྫོགས་བྱང་ལས་ཕྱིར་མི་ལྡོག་
པར་སྒྲུབ་པའི་རྟགས་ཡང་དག་ཡོད་པའི་ཕྱིར་ན་མ་ཁྱབ་བོ། །བྱང་སེམས་སྦྱོར་ལམ་པ་དབང་
རྣོན་ཡིན་ན། སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་པས་ནི་མ་ཁྱབ་སྟེ། སྦྱོར་ལམ་དྲོད་
ཀྱི་ཡེ་ཤེས་སྐད་ཅིག་དང་པོ་ལ་གནས་པའི་སེམས་དཔའ་དབང་རྣོན་དེས་དེ་མ་ཐོབ་པའི་ཕྱིར།
དེས་བྱང་སེམས་སྦྱོར་ལམ་པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་མ་ཐོབ་
པའི་ཕྱིར། བྱང་སེམས་མཐོང་ལམ་པ་དབང་འབྲིང་ཡིན་ན། མཐོང་ལམ་པ་ཕྱིར་མི་ལྡོག་
པའི་རྟགས་ཐོབ་པས་མ་ཁྱབ་སྟེ། མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་
དཔའ་དབང་འབྲིང་དེས་དེ་མ་ཐོབ་པའི་ཕྱིར། དེས་མཐོང་ལམ་རྗེས་ཐོབ་ཡེ་ཤེས་མ་ཐོབ་པའི་

414
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཕྱིར༑ དེས་ན་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་མཐོང་ལམ་པ་ཡིན་ན། མཐོང་
ལམ་པ་ཕྱིར་མི་ལྡོག་པའི་རྟགས་ཐོབ་པས་མ་ཁྱབ་སྟེ། ཕྱིར་མི་ལྡོག་པའི་རྟགས་ཐོབ་པའི་བྱང་
སེམས་སྦྱོར་ལམ་པའི་རྟོགས་པ་སྔོན་དུ་སོང་བའི་མཐོང་ལམ་སྡུག་བསྔལ་ཆོས་བཟོད་པ་དེས་དེ་
མ་ཐོབ་པའི་ཕྱིར། ཁ་ཅིག། བྱང་སེམས་སྒོམ་ལམ་པ་ཡིན་ན། ཕྱིར་མི་ལྡོག་པའི་རྟགས་
ཐོབ་པས་ཁྱབ་སྟེ། རྣམ་བཤད་ལས། དབང་པོ་ཇི་ལྟར་བུལ་ཡང་ས་བརྒྱད་པ་ནས་ཐོབ་པར་
རྣམ་པར་བཞག་གོ། ཞེས་གསུངས་པའི་ཕྱིར། དེ་ལྟ་མ་ཡིན་ན་སངས་རྒྱས་འཕགས་པས་
བྱང་སེམས་རྒྱུན་མཐའ་བས་ཐོབ་པའི་ཡོན་ཏན་མཐའ་དག་ཐོབ་མ་མྱོང་བར་ཐལ། ས་གཉིས་
པ་ལ་གནས་པའི་སེམས་དཔའ་དབང་རྟུལ་དེས་བྱང་སེམས་མཐོང་ལམ་པ་དབང་འབྲིང་གིས་
ཐོབ་པའི་ཡོན་ཏན་མཐའ་དག་ཐོབ་མ་མྱོང་བའི་ཕྱིར་ན་མ་ཁྱབ་སྟེ། གསལ་བ་ཁྱོད་རང་གི་དེར་
ཐལ༑ བྱང་སེམས་མཐོང་ལམ་པ་དབང་རྟུལ་དེས་བྱང་སེམས་སྦྱོར་ལམ་པ་དབང་རྣོན་གྱིས་
ཐོབ་པའི་ཡོན་ཏན་མཐའ་དག་ཐོབ་མ་མྱོང་བའི་ཕྱིར། ཁྱབ་པ་ཁས། མ་གྲུབ་ན། དེས་ཕྱིར་
མི་ལྡོག་པའི་རྟགས་ཐོབ་པར་ཐལ་ལོ། །གཞན་ཡང༌། ས་གཉིས་པ་ལ་གནས་པའི་བྱང་
སེམས་དེ་མཐོང་ལམ་པ་དབང་འབྲིང་གི་རྟོགས་བ་སྔོན་དུ་སོང་བ་ཡིན་པར་ཐལ། དེས་ཅིག་
ཤོས་ཀྱིས་ཐོབ་པའི་ཡོན་ཏན་མཐའ་དག་ཐོབ་པའི་ཕྱིར། རྟགས་ཁས། དེས་ན་ཕྱིར་མི་ལྡོག་
པའི་རྟགས་ཐོབ་པའི་བྱང་སེམས་ཀྱི་ས་མཚམས་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་
བར་དུ་ཡོད་དོ། །གསུམ་པ་ནི། བསམ་པའི་སྒོ་ནས་རང་ཉིད་འབའ་ཞིག་གི་ཕྱིར་དུ་ཐར་པ་
དོན་གཉེར་གྱི་བསམ་པ་མངོན་གྱུར་པ་སྐྱེ་བའི་གོ་སྐབས་བཅོམ་པ་དང༌། སྦྱོར་བའི་སྒོ་ནས་
ཐབས་ཤེས་ཁྱད་པར་ཅན་གྱི་རྟོགས་པ་བརྟན་པོ་དང་ལྡན་པ་ན་ཕྱིར་མི་ལྡོག་པའི་རྟགས་ཐོབ་
པར་འཇོག་པ་ཡིན་ནོ། །རང་ཉིད་འབའ་ཞིག་གི་ཕྱིར་དུ་ཐར་པ་དོན་གཉེར་གྱི་བསམ་པ་མངོན་
གྱུར་དུ་སྐྱེ་མི་སྲིད་པའི་གང་ཟག་ཡིན་ན་བསམ་པའི་སྒོ་ནས་ཕྱིར་མི་ལྡོག་པའི་རྟགས་ཐོབ་བས་
མ་ཁྱབ་སྟེ། བྱང་སེམས་སྦྱོར་ལམ་པ་དབང་རྟུལ་དེ་དེ་འདྲའི་གང་ཟག་ཡིན་པའི་ཕྱིར། དེ་
འདྲའི་བསམ་པ་མངོན་གྱུར་པ་རྒྱུད་ལྡན་གྱི་བྱང་སེམས་སྦྱོར་ལམ་པ་མེད་པའི་ཕྱིར། ཐེག་ཆེན་

415
སྐབས་བཞི་པའི་སྤྱི་དོན།
གྱི་སེམས་བསྐྱེད་དོར་བའི་དེ་མེད་པའི་ཕྱིར། ཐབས་ཤེས་ཀྱི་རྟོགས་པ་བརྟན་པོ་ཐོབ་ན་སྦྱོར་
བའི་སྒོ་ནས་དེ་ཐོབ་པས་མ་ཁྱབ་སྟེ། ཐེག་ཆེན་གྱི་སྦྱོར་ལམ་བཟོད་པ་ལ་གནས་པའི་སེམས་
དཔའ་དབང་རྟུལ་དེས་དེ་ཐོབ་པའི་ཕྱིར། དེས་ཐེག་ཆེན་གྱི་སྦྱོར་ལམ་བཟོད་པ་ཐོབ་པའི་ཕྱིར།
རོང་ཊཱི ཀ་པས་མ་དག་ས་བདུན་གྱི་གནས་སྐབས་སུ་སྦྱོར་བའི་སྒོ་ནས་ཕྱིར་མི་ལྡོག་པའི་རྟགས་
ཐོབ་ཀྱང་བསམ་པའི་སྒོ་ནས་དེ་མ་ཐོབ་སྟེ། རང་ཉིད་འབའ་ཞིག་གི་ཕྱིར་དུ་ཐར་པ་དོན་གཉེར་
གྱི་བློ་རྒྱུད་ལྡན་གྱི་བྱང་འཕགས་ཡོད་པའི་ཕྱིར། རྒྱུད་རྡོ་རྗེ་རྩེ་མོ་ལས། ཇི་སྲིད་ས་བརྒྱད་མ་
ཐོབ་པར། །དེ་སྲིད་ཐེག་པ་དམན་པས་འཇིགས། །ཞེས་གསུངས་པའི་ཕྱིར། ཞེས་ཟེར་ན
ཐེག་ཆེན་སེམས་བསྐྱེད་ལས་ཉམས་པའི་བྱང་འཕགས་ཡོད་པར་ཐལ། དམ་བཅའ་དེའི་ཕྱིར
ཁོ་ན་རེ། སྟོང་ཉིད་རྟོགས་པའི་ཤེས་རབ་ལས་ཉམས་པའི་བྱང་འཕགས་ཡོད་པར་ཐལ།
བདེན་འཛིན་མངོན་གྱུར་བ་རྒྱུད་ལྡན་གྱི་བྱང་འཕགས་ཡོད་པའི་ཕྱིར་ན་མི་མཚུངས་སོ། །ཁོ་ན་
རེ༑ སྦྱོར་ལམ་བཟོད་པ་ལ་གནས་པའི་སེམས་དཔའ་དབང་རྟུལ་ཆོས་ཅན། རང་ཉིད་འབའ་
ཞིག་གི་ཕྱིར་དུ་ཐར་པ་དོན་གཉེར་གྱི་བསམ་པ་མངོན་གྱུར་པ་སྐྱེ་བའི་གོ་སྐབས་ཟད་པར་བཅོམ་
པའི་གང་ཟག་ཏུ་ཐལ། དེ་འདྲའི་བསམ་པ་མངོན་གྱུར་པ་རྒྱུད་ལ་སྐྱེ་མི་སྲིད་པའི་གང་ཟག་
ཡིན་པའི་ཕྱིར། རྟགས་ཁས། ཟེར་ན། རྒྱུན་མཐའི་བར་ཆད་མེད་ལམ་རྒྱུད་ལ་སྐྱེ་ཁ་མའི་
གང་ཟག་ཆོས་ཅན། རང་རྒྱུད་ལ་ཤེས་སྒྲིབ་མངོན་གྱུར་པ་སྐྱེ་བའི་གོ་སྐབས་ཟད་པར་བཅོམ་
པར་ཐལ། དེ་རང་རྒྱུད་ལ་སྐྱེ་མི་སྲིད་པའི་གང་ཟག་ཡིན་པའི་ཕྱིར། ཁྱབ་པ་ཁས། འདོད་
ན༑ དེ་སྤངས་བར་ཐལ་ལོ། །བཞི་པ་ནི། རང་གང་ལ་ལྡན་པའི་གང་ཟག་བླ་མེད་རྫོགས་
བྱང་ལས་ཕྱིར་མི་ལྡོག་པར་ཡིད་ཆེས་པར་བྱེད་པའི་སྒྲུབ་བྱེད་རྣམ་དག་དེ། ཕྱིར་མི་ལྡོག་པའི་
རྟགས་ཀྱི་ངོ་བོ་ཡིན། དེ་ལ་དབྱེ་ན། སྦྱོར་ལམ་པ་ཕྱིར་མི་ལྡོག་པའི་རྟགས་ཉི་ཤུ། མཐོང་
ལམ་པ་ཕྱིར་མི་ལྡོག་པའི་རྟགས་བཅུ་དྲུག །སྒོམ་ལམ་པ་ཕྱིར་མི་ལྡོག་པའི་རྟགས་བརྒྱད་དེ་ཞེ་
བཞིར་ཡོད་དོ། །ལྔ་བ་ནི། བྱང་སེམས་སྦྱོར་ལམ་པ་དབང་རྣོན་ཆོས་ཅན། ཤེས་རབ་ཁྱད་
པར་ཅན་དང་ལྡན་དེ། ་སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་སྟོན་པ་

416
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
སོགས་ལུས་ངག་གི་ཐ་སྙད་ཁྱད་པར་ཅན་དང་ལྡན་པའི་སེམས་དཔའ་ཡིན་པའི་ཕྱིར། དེ་ཆོས་
ཅན༑ ཐབས་ཁྱད་པར་ཅན་དང་ལྡན་ཏེ། སེམས་ཅན་གྱི་སྡུག་བསྔལ་ཤས་མི་བཟོད་པའི་ལུས་
ཀྱི་བ་སྤུ་ལྡང་བ་དང་མིག་ནས་མཆི་མ་འཁྲུགས་པ་སོགས་ལུས་ཀྱི་རྟགས་ཁྱད་པར་ཅན་དང་
ལྡན་པའི་སེམས་དཔའ་ཡིན་པའི་ཕྱིར། དེ་ཆོས་ཅན། རང་ཉིད་འབའ་ཞིག་གི་ཕྱིར་དུ་ཐར་པ་
དོན་གཉེར་གྱི་བསམ་པ་མངོན་གྱུར་པ་སྐྱེ་བའི་གོ་སྐབས་ཟད་པར་བཅོམ་པའི་སྒོ་ནས་རྒྱུ་ནུས་པ་
མཐུ་ཅན་གྱི་རྫོགས་པའི་བྱང་ཆུབ་འབྱུང་བ་ཡིན་ཏེ། ཐབས་ཤེས་ཁྱད་པར་ཅན་གྱི་རྟོགས་པ་
བརྟན་པོ་དང་ལྡན་པའི་ཐེག་ཆེན་གྱི་ངེས་འབྱེད་ཆ་མཐུན་ལ་གནས་པའི་སེམས་དཔའ་ཡིན་པའི་
ཕྱིར༑ ཁ་ཅིག། རྟགས་འདི་རྣམས་མཉམ་གཞག་གི་རྟོགས་པ་ལས་རྗེས་ཐོབ་ཀྱི་ཐ་སྙད་
འབྱུང་རུང་དུ་སྒྲུབ་པ་རང་བཞིན་གྱི་རྟགས་དང༌། རྗེས་ཐོབ་གྱི་རྟགས་དང་ལྡན་པ་ལས་མཉམ་
གཞག་གི་རྟོགས་པ་དཔོག་པའི་འབྲས་རྟགས་གཉིས་ཞེས་བཤད་པ་མི་འཐད་དེ །མདོ་བསྟན་
བཅོས་གཉིས་ཀར་བར་མ་ཆད་དུ་ཕྱིར་མི་ལྡོག་པ་ཁོ་ན་རྟགས་ཀྱི་དཔག་བྱར་གསུངས་པ་དང༌
རྒྱན་སྣང་ལས་ཀྱང༌། རྒྱུ་ཚོགས་པ་ལས་འབྲས་བུ་འབྱུང་རུང་སྒྲུབ་པའི་རང་བཞིན་གྱི་རྟགས་
ལྟར་བཤད་པའི་ཕྱིར། དེས་ན་རྟགས་དེ་དང་དེ་རྗེས་ཐོབ་ཏུ་ལྡན་པར་མཐོང་བ་ལས་བར་མ་
ཆད་དུ་བླ་མེད་རྫོགས་བྱང་འབྱུང་ངེས་པར་དཔོག་པ་ཡིན་ཏེ། མྱུ་གུའི་རྒྱུ་ཚོགས་གྲངས་ཚང་
མཐོང་བ་ན་དེ་ལས་མྱུ་གུ་འབྱུང་རུང་དུ་ངེས་པ་ལྟར། ཕྱིར་མི་ལྡོག་པའི་གང་ཟག་གིས་ཀྱང་
རང་རྒྱུད་ལ་སྔར་བཤད་པའི་རྟགས་དེ་དག་དང་ལྡན་པར་མཐོང་བ་ན། ད་ནི་བདག་གིས་བླ་
མེད་རྫོགས་བྱང་ཐེག་པ་གཞན་གྱིས་བར་མ་ཆད་དུ་འཐོབ་པར་ངེས་སོ་སྙམ་དུ་བློ་སྐྱེ་བ་དང༌།
གང་ཟག་གཞན་གྱིས་ཀྱང་མདོ་ལས་བཤད་པའི་ལུས་ངག་གི་ཀུན་སྤྱོད་རྣམས་དང་ལྡན་ཞིང་དེ་
ཡང་རིང་དུ་འདྲིས་ཀྱང་སྤྱོད་ལམ་བརྟགས་ཐུབ་པར་མཐོང་བ་ན། དེ་ལས་ཕ་ཕ་རོལ་པོ་དེ་ཕྱིར་
མི་ལྡོག་པར་ལུང་ལ་བརྟེན་ནས་དཔོག་པ་ཙམ་ལ་དེའི་ངོ་བོར་རྟགས་སུ་བཤད་ཀྱི། འདི་དག་
ལ་ཚུལ་གསུམ་ཚད་མས་ངེས་པའི་རྟགས་ཀྱི་རྣམ་གཞག་ནི་བྱར་མི་རུང་སྟེ། གཞན་རྒྱུད་ཇི་
ལྟ་བ་བཞིན་མཁྱེན་པའི་རྣལ་འབྱོར་པ་ལ་ནི་རྟགས་ཀྱིས་སྒྲུབ་པ་ལ་དགོས་པ་མེད་ལ། རྟོགས་

417
སྐབས་བཞི་པའི་སྤྱི་དོན།
པ་དམའ་བ་དག་གིས་ནི་ལུས་ངག་གིས་ཐ་སྙད་ཙམ་ཞིག་ལ་དཔོག་ན་འཁྲུལ་ཞིང༌། །ཐ་སྙད་
ཁྱད་པར་ཅན་ཕྱིར་མི་ལྡོག་པའི་རྟོགས་པ་ལ་མི་འཁྲུལ་པ་ནི་མ་ངེས་ཏེ། ཕྱིར་མི་ལྡོག་པའི་ནང་
གི་རྟོགས་པ་ནི་གང་ཟག་དེ་ལ་ཤིན་ཏུ་ལྐོག་ཏུ་གྱུར་པའི་ཕྱིར། ༈ གཉིས་པ་ཡོད་ཆོས་ཀྱི་
རྟགས་ཀྱི་ངོ་བོ་རྒྱས་པར་བཤད་པ་ལ། མཚམས་སྦྱར་བ། དོན་བཤད་པ་གཉིས་ལས།
དང་པོ་ནི། ཕྱིར་མི་ལྡོག་པའི་རྟགས་ཐོབ་པའི་གང་ཟག་གསུམ་པོ་དེའི་མཚན་ཉིད་མ་འདྲེས་པ་
ཐ་དད་པ་རྣམས་གང་ཡིན་ཞེས་དྲི་པའི་སྒོ་ནས་མཚམས་སྦྱོར་བ་ལ། དེ་རྣམས་ཀྱི་མཚན་ཉིད་
མ་འདྲེས་པ་གང་ཡིན་ཞེ་ན། ཞེས་གསུངས།
སྦྱོར་ལམ་པ་ཕྱིར་མི་ལྡོག་པའི་རྟགས་བཤད་པ།
གཉིས་པ་ལ་སྦྱོར་ལམ་པ་ཕྱིར་མི་ལྡོག་པའི་རྟགས་བཤད་པ། མཐོང་ལམ་པ་ཕྱིར་མི་ལྡོག་
པའི་རྟགས་བཤད་པ། སྒོམ་ལམ་པ་ཕྱིར་མི་ལྡོག་པའི་རྟགས་བཤད་པ་དང་གསུམ་ལས།
དང་པོ་ལ། མདོར་བསྟན། རྒྱས་བཤད་གཉིས། དང་པོ་ལ་གསུམ་ལས། དང་པོ་ནི།
དེ་དག་གི་དང་པོར་སྦྱོར་ལམ་པ་ཕྱིར་མི་ལྡོག་པའི་རྟགས་འཆད་པའི་རྒྱུ་མཚན་ཡོད་དེ། སྐྱེ་
བའི་རིམ་པའི་དབང་དུ་བྱས་ནས་དེ་ལྟར་བསྟན་པའི་ཕྱིར། ཞེས་མཚམས་སྦྱོར་བ་ལ།
ཤིག་བར་སྐབས་ཀྱི་ཚིགས་སུ་བཅད་པ་གཅིག་གིས་ངེས་པར་འབྱེད་པའི་ཆ་དང་མཐུན་པ་ལ་
གནས་པ་རྣམས་ཀྱི་མཚན་ཉིད། ཅེས་གསུངས། གཉིས་པ་ནི། སྦྱོར་ལམ་པ་ཕྱིར་མི་ལྡོག་
པའི་རྟགས་མདོར་བསྟན་གྱི་སྒོ་ནས་བཤད་པ་ལ། གཟུགས་ལ་སོགས་ལས་ལྡོག་སོགས་
རྟགས༑ ༑ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ།
གཟུགས་ལ་སོགས་པ་ལས་ལྡོག་པ་དང༌། ཐེ་ཚོམ་མེད་པ་ལ་སོགས་པའི་རྣམ་པ་ཉི་ཤུས་ངེས་
པར་འབྱེད་པའི་ཆ་དང་མཐུན་པ་ལ་གནས་པ་རྣམས་ཀྱི་ཕྱིར་མི་ལྡོག་པའི་མཚན་ཉིད་ཤེས་པར་
བྱ་བ་ཡིན་ནོ། །ཞེས་གསུངས། དོན་ནི། ཐེག་ཆེན་གྱི་སྦྱོར་ལམ་རྗེས་ཐོབ་ཡེ་ཤེས་ཐོབ་པའི་
དྲོད་ལ་གནས་པའི་སེམས་དཔའ་དབང་རྣོན་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་

418
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
པ་ཡིན་ཏེ། གཟུགས་སོགས་ལ་བདེན་ཞེན་མངོན་གྱུར་པ་ལྡོག་པ་སོགས་རྟགས་ཉི་ཤུ་པོ་གང་
རུང་རང་རྒྱུད་ལ་ཐོབ་པའི་སེམས་དཔའ་ཡིན་པའི་ཕྱིར། སྦྱོར་ལམ་པ་ཕྱིར་མི་ལྡོག་པའི་
རྟགས་དེ་ལ་ཉི་ཤུར་ཡོད་དེ། དེ་ལ་གཟུགས་སོགས་ལ་བདེན་ཞེན་མངོན་གྱུར་པ་ལྡོག་པ་ནས།
ཀུན་སྤྱོད་ལ་སངས་རྒྱས་དགྱེས་པ་ཞེས་བྱ་པའི་བར་ཉི་ཤུར་ཡོད་པའི་ཕྱིར། ༈ གཉིས་པ་
རྒྱས་པར་བཤད་པ་ལ་གསུམ་ལས དང་པོ་ནི། གཟུགས་ལ་སོགས་ལས་ལྡོག་པ་དང༌།།
ཞེས་སོགས་ཀྱི་ཚིགས་བཅད་དྲུག་གསུངས་པ་ཆོས་ཅན། དགོས་པ་ཡོད་དེ། གཟུགས་
སོགས་ལས་ལྡོག་པ་ལ་སོགས་པའི་མཚན་ཉིད་དེ་དག་གང་ཡིན་ཞེ་ན དེའི་ལན་བསྟན་པར་
བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ། ཡང་ལྡོག་པ་ལ་སོགས་པའི་མཚན་
ཉིད་དེ་དག་གང་ཡིན་ཞེ་ན། དེ་དག་བསྟན་པའི་ཕྱིར་བར་སྐབས་ཀྱི་ཚིགས་སུ་བཅད་པ་དྲུག་
གོ༑ ཞེས་གསུངས། གཉིས་པ་ནི། རྟགས་ཉི་ཤུ་པོ་དེ་རྒྱས་པར་བཤད་པ་ལ། གཟུགས་
ལ་སོགས་ལས་ལྡོག་པ་དང༌། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་
སྒོ་ནས་བཤད་པ་ལ། ངོ་བོ་ཉིད་མེད་པ་ཉིད་ཀྱིས། ཞེས་སོགས་གསུངས། འདི་ལ་ཡང༌།
དྲོད་རྩེ་མོ། བཟོད་པ། ཆོས་མཆོག་ལ་གནས་པའི་རྟགས་དང་བཞི་ལས། དང་པོ་ལ་ཡང༌།
གཟུགས་སོགས་ལ་བདེན་ཞེན་མངོན་གྱུར་པ་ལྡོག་པ་དང༌། སྐྱབས་གནས་ལ་ཐེ་ཚོམ་མངོན་
གྱུར་པ་ཟད་པ་དང༌། མི་ཁོམ་པར་སྐྱེ་བ་ཟད་པ་དང༌། བདག་ཉིད་དགེ་བ་བཅུ་ལ་གནས་ཤིང་
གཞན་དེ་ལ་འགོད་པ་དང༌། བདག་གི་བདེ་བ་དང་གཞན་གྱི་སྡུག་བསྔལ་བརྗེ་བ་ཉིད་ཀྱིས་
སེམས་ཅན་གཞན་རྒྱུད་ལ་དམིགས་ཏེ་སྦྱིན་སོགས་དྲུག་སྒོམ་ཞིང་དེ་དག་གི་བསམ་པ་ཡོངས་
སུ་རྫོགས་པར་བྱས་ནས་དགེ་བ་བྱང་ཆུབ་ཏུ་ཡོངས་སུ་བསྔོ་བ་དང༌། ཟབ་མོ་སྤྲོས་བྲལ་གྱི་
དོན་ལ་སོམ་ཉི་མེད་པ་དང༌། སྒོ་གསུམ་གྱི་ཀུན་སྤྱོད་གཞན་ལ་ཕན་པའི་ཕྱིར་ཞུགས་པའི་
བྱམས་པས་ཟིན་པའི་ལུས་ངག་ཡིད་གསུམ་གྱི་ལས་དང༌། ཚུལ་ཁྲིམས་ཀྱི་ཕུང་པོའི་བར་ཆོད་
འདོད་ཡོན་ལ་འདུན་པ་དང༌། གཞན་ལ་ཞེ་སྡང་བ་གཉིས་དང༌། ཤེས་རབ་ཀྱི་ཕུང་པོའི་བར་
ཆོད་སེམས་ཡུལ་ལ་སྡུད་པའི་གཉིད་དང༌། སེམས་ལས་སུ་མི་རུང་བའི་རྨུགས་པ་སྟེ་གཅིག་

419
སྐབས་བཞི་པའི་སྤྱི་དོན།
དང་༑ ཏིང་ངེ་འཛིན་གྱི་ཕུང་པོའི་བར་ཆོད་རྒོད་པ་དང་འགྱོད་པ་སྟེ་གཅིག་དང༌། བདེན་པ་
ལ་ཐེ་ཚོམ་ཟ་བའི་སྒྲིབ་པ་སྟེ་ལྔ་དང་མི་འགྲོགས་པ་དང༌། མ་རིག་པ་དང་ལྟ་བའི་བག་ལ་ཉལ་
ཉམས་སྨད་པའི་སྒོ་ནས་འཇོམས་པ་དང༌། སྤྱོད་ལམ་བཞི་ལ་དྲན་ཤེས་དང་ལྡན་པ་དང༌།
ཆོས་གོས་སོགས་ལོངས་སྤྱོད་ཀྱི་ཡོངས་སུ་སྤྱོད་པ་གཙང་བ་དང་བཅུ་གཅིག་རིམ་པ་བཞིན་དུ་
སྟོན་པ་ལ། མདོ་ལས། རབ་འབྱོར་གྱིས་གསོལ་པ། བཅོམ་ལྡན་འདས་རྣམ་པ་ཇི་ཙམ་དང་
རྟགས་ཇི་ཙམ་དང་མཚན་མ་ཇི་ཙམ་གྱིས་བྱང་ཆེན་འདི་ཕྱིར་མི་ལྡོག་པར་རིག་པར་བགྱི། .
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཆོས་ཐམས་ཅད་ནི་རྣམ་པ་མེད་པ།
རྟགས་མེད་པ། མཚན་མ་མེད་པའོ། །ཞེས་པ་ནས། བྱང་ཆེན་གང་གཟུགས་ལས་ཕྱིར་མི་
ལྡོག་པ་དང་ནས་བླ་མེད་རྫོགས་བྱང་ལས་ཕྱིར་མི་ལྡོག་པ་དེ་ནི་རབ་འབྱོར་བྱང་ཆེན་ཕྱིར་མི་
ལྡོག་པར་རིག་པར་བྱའོ། །ཞེས་སོགས་དང་། རབ་འབྱོར་གང་བྱང་ཆེན་དགེ་སྦྱོང་དང་བྲེམ་
ཟེ་འདི་དག་ནི་ཤེས་པར་བྱ་བ་ཤེས་པའོ། །བལྟ་བར་བྱ་བ་མཐོང་བའོ། །ཡང་དག་པའི་ལྟ་བ་
རབ་ཏུ་ཤེས་པ་རབ་ཏུ་ཤེས་པར་བྱེད་པའོ། །ཞེས་འདི་ལ་ཕྱི་རོལ་བའི་དགེ་སྦྱོང་དང་བྲམ་ཟེ་
གཞན་དག་གི་ངོ་བོར་མི་བལྟ་སྟེ། དེ་ནི་གནས་མེད་ཅིང་ཐེ་ཚོམ་མི་ཟའོ། །རབ་འབྱོར་གང་
ཕྱིར་མི་ལྡོག་པའི་བྱང་ཆེན་ནི་ལོག་པར་ལྟུང་བར་མི་འགྱུར་སེམས་ཅན་དམྱལ་བར་མི་སྐྱེ་སྟེ།
ཞེས་སོགས་དང༌། རབ་འབྱོར་གང་ཕྱིར་མི་ལྡོག་པའི་བྱང་ཆེན་དགེ་བ་བཅུའི་ལས་ཀྱི་ལམ་ལ་
ཡང་དག་པར་བསྐུལ་ཞིང་སྤྱོད་དོ། །བདག་ཉིད་ཀྱང་སྲོག་གཅོད་པ་ལས་ལྡོག། ཅེས་སོགས་
དང༌། རབ་འབྱོར་གཞན་ཡང་ཕྱིར་མི་ལྡོག་པའི་བྱང་ཆེན་གང་གི་ཚེ་སྦྱིན་པའི་ཕར་ཕྱིན་ལ་
གནས་པ་དང་ནས་ཤེར་ཕྱིན་ལ་གནས་པ་དེའི་ཚེ་སེམས་ཅན་ཐམས་ཅད་ཀྱི་དོན་དུ་སྦྱིན་པ་
ཡོངས་སུ་གཏོང༌། ཞེས་སོགས་དང༌། རབ་འབྱོར་གཞན་ཡང་ཕྱིར་མི་ལྡོག་པའི་བྱང་ཆེན་ནི་
ཆོས་ཟབ་མོ་ལ་དོགས་པ་དང་ཡིད་གཉིས་དང་ཐེ་ཚོམ་མེད་དོ། །ཞེས་སོགས་དང༌། རབ་
འབྱོར་གང་ཕྱིར་མི་ལྡོག་པའི་བྱང་ཆེན་ལུས་ཀྱི་ལས་འཇམ་པ་དང་ལྡན་པ་ཡིན། ངག་གི་ལས་
འཇམ་པ་དང་ལྡན་པ་ཡིན། ཡིད་ཀྱི་ལས་འཇམ་པ་དང་ལྡན་པ་ཡིན་ཏེ། ཞེས་སོགས་དང༌།

420
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
རབ་འབྱོར་གང་ཕྱིར་མི་ལྡོག་པའི་བྱང་ཆེན་འདི་ལྟ་སྟེ། འདོད་པ་ལ་འདུན་པ་དང་གནོད་
སེམས་དང་རྨུགས་པ་དང་གཉིད་དང་རྒོད་པ་དང་འགྱོད་པ་ཐེ་ཚོམ་གྱི་སྒྲིབ་པ་ལྔ་བོ་འདི་དག་
དང་ལྷན་ཅིག་མི་གནས་ཏེ། ཞེས་སོགས་དང༌། རབ་འབྱོར་གཞན་ཡང་ཕྱིར་མི་ལྡོག་པའི་
བྱང་ཆེན་ནི་བག་ལ་ཉལ་ཐམས་ཅད་ཀྱི་ཐམས་ཅད་དུ་མེད་དེ། ཞེས་སོགས་དང༌། རབ་
འབྱོར་གཞན་ཡང་ཕྱིར་མི་ལྡོག་པའི་བྱང་ཆེན་ནི་འགྲོ་ཞིང་འོང་ཡང་འཁྲུལ་བའི་སེམས་ཀྱིས་མི་
འགྲོ་སྟེ་འགྲོའམ་འོང་ན་ཡང་དྲན་པ་ཉེ་བར་བཞག་ཅིང་འོང་སྟེ། ཞེས་སོགས་དང༌། རབ་
འབྱོར་གཞན་ཡང་ཕྱིར་མི་ལྡོག་པའི་བྱང་ཆེན་ནི་གོས་ལོངས་སྤྱོད་པ་ལ་སྤྲོ་བ་མེད་པ་སྨད་དུ་
མེད་པ་ཡིན་ཏེ། ཞེས་སོགས་གསུངས། དེའི་དོན་བཤད་པ་ལ། གཟུགས་ལ་སོགས་ལས་
ལྡོག་པ་དང༌། ཞེས་པ་ནས། གོས་ལ་སོགས་པ་གཙང་བ་དང༌། ཞེས་པའི་བར་དང༌།
ངོ་བོ་ཉིད་མེད་པ་ཉིད་ཀྱིས་གཟུགས་ལ་སོགས་པའི་ཆོས་ལས་ལྡོག་པ་དང༌། ཤེས་ནས་དད་
བ་ཐོབ་པས་ཐེ་ཚོམ་ཟད་པ་དང༌། སྨོན་ལམ་གྲུབ་པས་ལོག་པར་ལྟ་བ་དང༌། དམྱལ་བ་དང༌།
ཡི་དྭགས་དང༌། དུད་འགྲོར་སྐྱེ་བ་དང༌། སངས་རྒྱས་ཀྱི་བཀའ་མི་ཐོས་པ་དང༌། ཡུལ་
མཐའ་འཁོབ་ཏུ་སྐྱེ་བ་དང༌། དབང་པོ་མ་ཚང་བ་དང༌། གླེན་པ་དང་ལྐུག་པའི་དངོས་པོ་དང༌།
ལྷ་ཚེ་རིང་པོར་སྐྱེ་བ་ཞེས་བྱ་བ་མི་ཁོམ་པ་བརྒྱད་ཟད་པ་དང༌། སྙིང་རྗེས་བདག་དང་གཞན་
དགེ་བའི་ཆོས་ལ་སྦྱོར་བ་དང༌། བདག་དང་གཞན་དུ་བརྗེ་བ་ཉིད་ཀྱིས་སེམས་ཅན་གཞན་གྱི་
ཡུལ་ལ་ཡོངས་སུ་བསྔོས་པའི་སྦྱིན་པ་ལ་སོགས་པ། ཆོས་ཡང་དག་པར་རྟོགས་པས་ཟབ་
མོའི་དོན་ལ་ཡང་སོམ་ཉི་མི་བྱེད་པ་དང༌། གཞན་ལ་ཕན་པ་ཉིད་དུ་ཞུགས་པས་བྱམས་པས་
ལུས་དང་ངག་དང་ཡིད་ཀྱི་ལས་དང༌། སྦྱོར་བ་ཕུན་སུམ་ཚོགས་པས་སྒྲིབ་པ་ལྔ་བོ། །འདོད་
པ་ལ་འདུན་པ་དང་གནོད་སེམས་དང་གཉིད་དང་རྨུགས་པ་དང་རྒོད་པ་དང་འགྱོད་བ་དང་ཐེ་
ཚོམ་དག་དང་མི་འགྲོགས་པ་དང༌། གཉེན་པོ་རྣམ་པར་སྒོམ་པ་ཉིད་ཀྱིས་མ་རིག་པ་ལ་སོགས་
པའི་བག་ལ་ཉལ་ཐམས་ཅད་འཇོམས་པ་དང༌། རྟག་ཏུ་མཉམ་པར་བཞག་པ་ཉིད་ཀྱིས་དྲན་པ་
དང་ཤེས་བཞིན་དང་ལྡན་པ་དང༌། གཙང་སྦྲ་ཀུན་ཏུ་སྤྱོད་པ་ཉིད་ཀྱིས་གོས་ལ་སོགས་པ་

421
སྐབས་བཞི་པའི་སྤྱི་དོན།
ཡོངས་སུ་སྤྱོད་པ་གཙང་བ་ཞེས་བྱ་བ་རྣམ་པ་བཅུ་གཅིག་དང༌། ཞེས་གསུངས། གཉིས་པ་
རྩེ་མོ་ལ་གནས་པའི་རྟགས་ཀྱི་རྣམ་པ་ལ། ལུས་ལ་སྲིན་བུའི་རིགས་བརྒྱད་ཁྲི་མི་འབྱུང་བ་
དང་༑ སེམས་ལ་གྱ་གྱུ་མེད་ཅིང་ཉན་རང་གི་ཡིད་བྱེད་ལས་འདའ་བ་དང༌། རྙེད་བཀུར་ལ་
མི་ལྟ་བར་སྦྱངས་བའི་ཡོན་ཏན་བཅུ་གཉིས་ཡང་དག་པར་ལེན་པ་དང༌། སྦྱིན་སོགས་དྲུག་
ཁྱད་པར་ཅན་སྒྲུབ་པས་དེ་དག་གི་མི་མཐུན་ཕྱོགས་སེར་སྣ་སོགས་མེད་པ་དང༌། ཆོས་
དབྱིངས་སུ་ཆོས་ཐམས་ཅད་ཡང་དག་པར་འདུས་ཤིང་དེ་ལས་མི་འདའ་བར་ཅི་བྱེད་ཐམས་ཅད་
ཆོས་ཉིད་དང་མི་འགལ་ཞིང་མཐུན་པར་ཤེར་ཕྱིན་གྱི་རྣལ་འབྱོར་དང་ལྡན་པར་འགྲོ་བ་དང༌།
སེམས་ཅན་གཞན་གྱི་དོན་དུ་དམྱལ་བའི་སྡུག་བསྔལ་ཡང་འཚོལ་ཞིང་འདོད་པ་སྟེ་དྲུག་རིམ་
བཞིན་སྟོན་པ་ལ། རབ་འབྱོར་གང་བྱང་ཆེན་གང་གི་ལུས་ལ་སྲིན་བུའི་རིགས་སྟོང་ཕྲག་
བརྒྱད་ཅུ་གནས་ཤིང༌། ལུས་ལ་ཟ་བ་ཡོད་པ་དེ་དག་ཀྱང་ཕྱིར་མི་ལྡོག་པའི་བྱང་ཆེན་དེའི་ལུས་
ལ་ཐམས་ཅད་ནས་ཐམས་ཅད་དུ་མེད་དོ། །ཞེས་སོགས་དང༌། དེ་སྐད་ཅེས་བཀའ་སྩལ་པ་
དང་༑ ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།།
བཅོམ་ལྡན་འདས་ཇི་ལྟར་བྱང་ཆེན་དེའི་ལུས་ཡོངས་སུ་དག་པ་ལགས། ངག་ཡོངས་སུ་དག་
པ་ལགས། སེམས་ཡོངས་སུ་དག་པ་ལགས། བཅོམ་ལྡན་འདས་ཀྱིས་བཀའ་སྩལ་པ།
ཇི་ལྟ་ཇི་ལྟར་བྱང་ཆེན་གྱི་དགེ་བའི་རྩ་བ་དེ་དག་རྣམ་པར་འཕེལ་བ་དེ་ལྟ་དེ་ལྟར་དགེ་བའི་རྩ་བ་
དེ་དག་གིས་ལུས་མི་དྲང་བ་ཉིད་དང༌། ངག་མི་དྲང་བ་ཉིད་དང༌། སེམས་མི་དྲང་བ་ཉིད་དེ
ལུས་དང་ངག་དང་སེམས་ཀྱི་གྱ་གྱུ་ཡོངས་སུ་སྦྱོང་བར་བྱེད་དོ། །ཞེས་སོགས་དང༌། རབ་
འབྱོར་གཞན་ཡང་ཕྱིར་མི་ལྡོག་པའི་བྱང་ཆེན་ཁེ་དང་བཀུར་སྟི་ལྷུར་ལེན་པ་མ་ཡིན། ཆོས་
གོས་གསུམ་པའི་བར་དུ་ལྷུར་ལེན་པ་མ་ཡིན་ཞིང༌། དེ་སྦྱངས་པའི་ཡོན་ཏན་བཅུ་གཉིས་ཀྱང་
ཡང་དག་པར་བླངས་ཏེ་སྤྱོད་དོ། །ཞེས་སོགས་དང༌། རབ་འབྱོར་གཞན་ཡང་ཕྱིར་མི་ལྡོག་
པའི་བྱང་ཆེན་ལ་སེར་སྣའི་སེམས་སྐྱེ་བ་མེད་དོ། །ཞེས་སོགས་དང༌། རབ་འབྱོར་གང་བྱང་
ཆེན་ཕྱིར་མི་ལྡོག་པ་ནི་བློ་བརྟན་པ་ཡིན། གུས་པར་གཞན་ལ་ཆོས་ཉན་པ་ཡིན། གཞན་ལ་

422
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ཆོས་གང་ཐོས་པ་དེ་དག་ཀྱང་ཤེར་ཕྱིན་ལ་སྦྱོར་བ་ཡིན། ཞེས་སོགས་དང༌། རབ་འབྱོར་
གཞན་ཡང་ཕྱིར་མི་ལྡོག་པའི་བྱང་ཆེན་གྱི་དྲུང་དུ་བདུད་སྡིག་ཏོ་ཅན་གྱིས་སེམས་ཅན་དམྱལ་བ་
ཆེན་པོ་བརྒྱད་མང་པོར་སྤྲུལ་ནས་སེམས་ཅན་དམྱལ་བ་ཆེན་པོ་དེ་རེ་རེ་ན་ཡང་བྱང་ཆུབ་སེམས་
དཔའ་བརྒྱ་ཕྲག་མང་པོ་དང༌། བྱང་ཆུབ་སེམས་དཔའ་སྟོང་ཕྲག་མང་པོ་དང༌། བྱང་ཆུབ་
སེམས་དཔའ་བརྒྱ་སྟོང་ཕྲག་མང་པོ་དང༌། བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་
ཕྲག་མང་པོ་བསྲེགས་ཤིང་བཙོ་བ་དང༌། ཞེས་པ་ནས། བྱང་ཆེན་གྱི་སེམས་མི་འཁྲུག་ཅིང་
དོགས་པ་མེད་ཐེ་ཚོམ་མེད་ན་བྱང་ཆེན་དེ་ནི་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་དེ་དག་གིས་ལུང་བསྟན་པར་རིགས་པར་བྱའོ། །ཞེས་
སོགས་གསུངས། དེའི་དོན་བཤད་པ་ལ། ལུས་ལ་སྲིན་བུ་རྣམས་མི་འབྱུང༌། ཞེས་པ་ནས།
སེམས་ཅན་དོན་དུ་དམྱལ་འཚོལ་དང༌། ཞེས་དང༌། དགེ་བའི་རྩ་བ་འཇིག་རྟེན་ལས་མངོན་
པར་འཕགས་པ་ཉིད་ཀྱིས་ལུས་ལ་སྲིན་བུའི་རིགས་བརྒྱད་ཁྲི་མི་འབྱུང་བ་དང༌། དགེ་བའི་རྩ་
བ་རྣམ་པར་དག་པས་སེམས་གྱ་གྱུ་མེད་པ་དང༌། རྙེད་པ་དང་བཀུར་སྟི་ལ་སོགས་པ་ལ་མི་ལྟ་
བ་ཉིད་ཀྱིས་ཕྱག་དར་ཁྲོད་པ་ཉིད་ལ་སོགས་པ་སྦྱངས་པའི་ཡོན་ཏན་ཡང་དག་པར་ལེན་པ་དང༌།
སྦྱིན་པ་ལ་སོགས་པའི་ཁྱད་པར་སྒྲུབ་པས་དེ་དག་དང་འགལ་བ་སེར་སྣ་དང་འཆལ་བའི་ཚུལ་
ཁྲིམས་ལ་སོགས་པ་མེད་པ་དང༌། ཆོས་ཐམས་ཅད་ཡང་དག་པར་སྡུད་པ་ཉིད་ཀྱིས་ཆོས་ཉིད་
དང་མི་འགལ་བར་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པར་འགྲོ་བ་དང༌། འགྲོ་བ་བདག་
ཉིད་ཀྱི་བྱས་པ་ཉིད་ཀྱིས་གཞན་གྱི་དོན་དུ་དམྱལ་བ་འདོད་པ་ཞེས་བྱ་བ་རྣམ་པ་དྲུག་དང༌།
ཞེས་གསུངས། གསུམ་པ་བཟོད་པ་ལ་གནས་པའི་རྟགས་ཀྱི་རྣམ་པ་ལ། བདུད་ཀྱིས་དམན་
པའི་ལམ་དུ་དཀྲིས་ཀྱང་དཀྲིར་མི་ཐུབ་པ་དང༌། ལམ་ལྟར་བཅོས་པ་སྟོན་པའི་བདུད་ལ་བདུད་
ཉིད་དུ་རྟོགས་པའི་རྣམ་པ་སྟེ་གཉིས་སྟོན་པ་ལ། རབ་འབྱོར་གཞན་ཡང་གལ་ཏེ་བྱང་ཆེན་གྱི་
དྲུང་དུ་བདུད་སྡིག་ཏོ་ཅན་དགེ་སློང་གི་ཆ་བྱད་དུ་འོངས་ནས་འདི་སྐད་དུ་གང་ཁྱོད་ཀྱིས་སྔོན་
འདི་ལྟར་བདག་གི་སྦྱིན་པའི་ཕར་ཕྱིན་ཡོངས་སུ་སྦྱང་བར་བྱའོ། །ཞེས་པ་ནས། ཉན་ཐོས་ཀྱི་

423
སྐབས་བཞི་པའི་སྤྱི་དོན།
ཐེག་པའམ་རང་སངས་རྒྱས་ཀྱི་ཐེག་པ་བས་བླ་མེད་རྫོགས་བྱང་གི་ཆོས་ལས་ཕྱིར་མི་ལྡོག་ན་
བྱང་ཆེན་དེ་ནི་ངེས་པ་ཡིན་ཏེ། ཞེས་སོགས་དང༌། རབ་འབྱོར་གཞན་ཡང་བྱང་ཆེན་གྱི་དྲུང་
དུ་བདུད་སྡིག་ཏོ་ཅན་དགེ་སློང་གི་ཆ་བྱད་དུ་འོངས་ནས་འདི་སྐད་དུ་རྣམ་མཁྱེན་ལ་སྤྱོད་པ་འདི་
ནི་འཁོར་བར་སྤྱོད་པ་ཡིན་པས་འདི་ཉིད་དུ་ཁྱོད་ཀྱིས་སྡུག་བསྔལ་མཐར་ཕྱིན་པར་གྱིས་ཤིག།
ཅེས་པ་ནས། བདུད་སྡིག་ཏོ་ཅན་དེས་བྱང་ཆེན་ལ་ལམ་གྱི་གཟུགས་བརྙན་སྟོན་ཏེ་གང་འཁོར་
བར་སྤྱོད་པའི་འཇིག་རྟེན་པའི་རྣམ་པས་ལམ་གྱི་གཟུགས་བརྙན་ཡང་ན་རུས་པར་འདུ་ཤེས་པ་
ཡང་ན་བསམ་གཏན་དང་པོ་ནས་འདུ་ཤེས་མེད་འདུ་ཤེས་མེད་མིན་གྱི་བར་དུ་སྟོན་ཅིང༌། ཞེས་
སོགས་གསུངས། དེའི་དོན་བཤད་པ་ལ། གཞན་གྱིས་དཀྲི་བར་མི་བཏུབ་དང༌། །ལམ་
གཞན་ཉེ་བར་སྟོན་བདུད་ལ། །བདུད་ཅེས་བྱ་བར་རྟོགས་པ་དང༌། །ཞེས་དང༌། རྟོགས་པ་
ལ་ཡིད་ཆེས་པའི་ཆོས་ཉིད་ཀྱིས་གཞན་གྱི་དཀྲིར་མི་བཏུབ་པ་དང༌། སངས་རྒྱས་ཉིད་ཀྱི་
ཐབས་ཤེས་པ་ལ་མཁས་པ་ཉིད་ཀྱིས་ལམ་ལྟར་བཅོས་བ་ཉེ་བར་སྟོན་པའི་བདུད་ལ་བདུད་ཉིད་
དུ་རྟོགས་པ་ཞེས་བྱ་བ་རྣམ་པ་གཉིས་དང༌། ཞེས་གསུངས། བཞི་པ་ཆོས་མཆོག་ལ་གནས་
པའི་རྟགས་ཀྱི་རྣམ་པ་ཀུན་ཏུ་སྤྱོད་པ་ཐམས་ཅད་ལ་སངས་རྒྱས་དགྱེས་པ་དེ་སྟོན་པ་ལ། རབ་
འབྱོར་གཞན་ཡང་ཕྱིར་མི་ལྡོག་པའི་བྱང་ཆེན་ཤེར་ཕྱིན་ལ་སྤྱོད་པའི་ཚེ་འདི་སྙམ་དུ་གལ་ཏེ་དེ་
བཞིན་གཤེགས་པས་ཇི་སྐད་དུ་བསྟན་པ་དེ་ལྟར་བསླབ་པ་ལ་སྤྱོད་པ་དེ་དང་མ་བྲལ་ཞིང་ཤེར་
ཕྱིན་དང་ལྡན་པའི་ཡིད་ལ་བྱེད་པ་འདི་དག་གིས་སྤྱོད་པ་དེ་ནི་སྦྱིན་པའི་ཕར་ཕྱིན་ལས་ཡོངས་སུ་
མི་ཉམས། ཞེས་སོགས་གསུངས། དེའི་དོན་བཤད་པ་ལ། སངས་རྒྱས་དགྱེས་པའི་སྤྱོད་
པ་སྟེ། །ཞེས་དང༌། འཁོར་གསུམ་རྣམ་པར་དག་པས་སྤྱོད་པ་ཐམས་ཅད་ལ་སངས་རྒྱས་
དགྱེས་པ་ཞེས་བྱ་བ་རྣམ་པ་གཅིག་གིས། ཞེས་གསུངས། དེ་དག་གིས་དོན་བསྡུས་ནས་
བཤད་པ་ལ། རྟགས་ནི་ཉི་ཤུ་འདི་དག་གིས། །དྲོད་དང་རྩེ་མོ་བཟོད་བཅས་དང༌། །ཆོས་
མཆོག་རྣམས་ལ་གནས་པ་ཡི། །རྫོགས་པའི་བྱང་ཆུབ་ལས་མི་ལྡོག །ཅེས་དང༌གོ་རིམ་
བཞིན་དུ་དྲོ་བ་དང༌། རྩེ་མོ་དང༌། བཟོད་པ་དང༌། ཆོས་ཀྱི་མཆོག་རྣམས་ལ་གནས་པའི་

424
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བྱང་ཆུབ་སེམས་དཔའ་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པ་ཡིན་པར་རྟགས་ཉི་ཤུ་བོ་
འདི་དག་གིས་ཤེས་པར་བྱའོ། །ཞེས་གསུངས།
༼ གཞུང་དོན་ལ་སྦྱོར་ལམ་པ་ཕྱིར་མི་ལྡོག་པའི་རྟགས་ཉི་ཤུ་ངོས་བཟུང་བ། ༽
གཞུང་དོན་ནི། སྦྱོར་ལམ་པ་ཕྱིར་མི་ལྡོག་པའི་རྟགས་དེ་ལ་ཉི་ཤུ་ཡོད་དེ། དེ་ལ་དྲོད་ལ་
གནས་པའི་ཕྱིར་མི་ལྡོག་པའི་རྟགས་ཀྱི་རྣམ་པ་བཅུ་གཅིག །རྩེ་མོ་ལ་གནས་པའི་དྲུག།
བཟོད་པ་ལ་གནས་པའི་གཉིས། ཆོས་མཆོག་ལ་གནས་པའི་གཅིག་རྣམས་སུ་ཡོད་པའི་ཕྱིར།
དེས་ན་རང་གང་ལ་ལྡན་པའི་བྱང་སེམས་སྦྱོར་ལམ་པ་ཕྱིར་མི་ལྡོག་པར་ཡིད་ཆེས་པར་བྱེད་
པའི་སྒྲུབ་བྱེད་རྣམ་དག་དེ། སྦྱོར་ལམ་པ་ཕྱིར་མི་ལྡོག་པའི་རྟགས་ཀྱི་མཚན་ཉིད། དེ་ལ་དབྱེ་
ན༑ དྲོད། རྩེ་མོ། བཟོད་པ། ཆོས་མཆོག་ལ་གནས་པའི་ཕྱིར་མི་ལྡོག་པའི་རྟགས་དང་
བཞི་ཡོད། དང་པོ་ལ་ཡང་བཅུ་གཅིག་ཏུ་ཡོད་དེ། གཟུགས་སོགས་ལ་བདེན་ཞེན་མངོན་
གྱུར་པ་ལྡོག་པ་དང༌། སྐྱབས་གནས་ལ་ཐེ་ཚོམ་མངོན་གྱུར་པ་ཟད་པ། མི་ཁོམ་པ་བརྒྱད་དུ་
སྐྱེ་བ་ཟད་པ། བདག་གཞན་དགེ་བའི་ཆོས་ལ་སྦྱོར་བ། སེམས་ཅན་གཞན་གྱི་ཡུལ་ལ་
དམིགས་ཏེ་སྦྱིན་སོགས་བསྒོམས་ཤིང་དེ་དག་གི་བསམ་པ་རྫོགས་པར་བྱས་ཏེ་དགེ་རྩ་རྫོགས་
བྱང་དུ་བསྔོ་བ། ཟབ་མོའི་ཆོས་ལ་སོམ་ཉི་མེད་པ། བྱམས་པའི་སྒོ་གསུམ་གྱི་ལས་དང་ལྡན་
པ༑ སྒྲིབ་པ་ལྔ་དང་མི་འགྲོགས་པ། མ་རིག་པ་སོགས་ཀྱི་བག་ལ་ཉལ་འཇོམས་པ། དྲན་
པ་དང་ཤེས་བཞིན་དང་ལྡན་པ། །གོས་ལ་སོགས་པ་ཡོངས་སུ་སྤྱོད་པ་གཙང་བ་རྣམས་ཡོད་
པའི་ཕྱིར། གཉིས་པ་དེ་ལ་དྲུག་ཏུ་ཡོད་དེ། ལུས་ལ་སྲིན་བུའི་རིགས་བརྒྱད་ཁྲི་མི་འབྱུང་བ་
དང་༑ སེམས་ལ་གྱ་གྱུ་མེད་པ་དང༌། སྦྱང་བའི་ཡོན་ཏན་ཡང་དག་པར་ལེན་པ་དང༌། སེར་
སྣ་ལ་སོགས་པའི་སེམས་མི་བསྐྱེད་བ་དང༌། ཆོས་ཉིད་དང་མི་འགལ་བར་ཤེར་ཕྱིན་གྱི་རྣལ་
འབྱོར་དང་ལྡན་པར་རྟོགས་པ་དང༌། གཞན་དོན་དུ་དམྱལ་བའི་སྡུག་བསྔལ་འཚོལ་བ་རྣམས་
སུ་ཡོད་པའི་ཕྱིར། གསུམ་པ་ལ་གཉིས་ཡོད་དེ། གཞན་བདུད་ཀྱིས་ཐེག་དམན་གྱི་ལམ་དུ་

425
སྐབས་བཞི་པའི་སྤྱི་དོན།
དཀྲི་བར་མི་བཏུབ་པ་དང༌། ལམ་ལྟར་སྟོན་པའི་བདུད་ལ་བདུད་དུ་རྟོགས་པ་རྣམས་སུ་ཡོད་
པའི་ཕྱིར། བཞི་པ་ལ་གཅིག་ཡོད་དེ། སྒོ་གསུམ་གྱི་ཀུན་ཏུ་སྤྱོད་པ་ཐམས་ཅད་ལ་སངས་
རྒྱས་དགྱེས་པ་དེ་དེ་ཡིན་པའི་ཕྱིར། ཁོ་ན་རེ། བྱང་སེམས་སྦྱོར་ལམ་བ་དེས་ཕྱིར་མི་ལྡོག་
པའི་རྟགས་ཐོབ་པར་ཐལ། སྦྱོར་ལམ་པ་ཕྱིར་མི་ལྡོག་པའི་རྟགས་ཡོད་པའི་ཕྱིར་ན་མ་ཁྱབ།
དེར་ཐལ། མཚན་ཉིད་འཐད་པའི་ཕྱིར་ཟེར་ན། འོ་ན་དྲོད་ལ་གནས་པའི་སེམས་དཔའ་དབང་
རྣོན་གྱིས་ཕྱིར་མི་ལྡོག་པའི་རྟགས་ཐོབ་པར་ཐལ། དེའི་ཕྱིར་མི་ལྡོག་པའི་རྟགས་ཡོད་པའི་
ཕྱིར།
མཐོང་ལམ་པ་ཕྱིར་མི་ལྡོག་པའི་རྟགས་བཤད་པ།
གཉིས་པ་མཐོང་ལམ་པ་ཕྱིར་མི་ལྡོག་པའི་རྟགས་བཤད་པ་ལ། མཚམས་སྦྱོར་པ་དང༌།
དོན་བཤད་པ་གཉིས་ལས། དང་པོ་ནི། སྦྱོར་ལམ་པ་ཕྱིར་མི་ལྡོག་པའི་རྟགས་ཀྱི་འོག་ཏུ་
མཐོང་ལམ་པ་ཕྱིར་མི་ལྡོག་པའི་རྟགས་འཆད་པའི་རྒྱུ་མཚན་ཡོད་དེ། རྒྱུད་ལ་སྐྱེ་རིམ་ཀྱི་
དབང་དུ་བྱས་ནས་དེ་ལྟར་བསྟན་པའི་ཕྱིར། ཞེས་འཆད་པ་ལ། ངེས་པར་འབྱེད་པའི་ཆ་དང་
མཐུན་པའི་ཕྱིར་མི་ལྡོག་པའི་མཚན་ཉིད་ཀྱི་འོག་ཏུ་མཐོང་བའི་ལམ་གྱི་ཕྱིར་མ་ལྡོག་པའི་མཚན་
ཉིད༑ ཅེས་གསུངས། གཉིས་པ་ལ་རྟགས་ཀྱི་གྲངས་མདོར་བསྟན་པ་དང༌། ངོ་བོ་རྒྱས་པར་
བཤད་པ་གཉིས་ལས། དང་པོ་ལ་གསུམ་ལས། དང་པོ་ནི། མཐོང་བའི་ལམ་ལ་བཟོད་པ་
དང༌༑ །ཞེས་སོགས་བར་སྐབས་ཀྱི་ཚིགས་སུ་བཅད་བ་གཅིག་གསུངས་པ་ཆོས་ཅན །
དགོས་པ་ཡོད་དེ། མཐོང་ལམ་པ་ཕྱིར་མི་ལྡོག་པའི་རྟགས་ཀྱི་མཚན་ཉིད་གྲངས་ཀྱི་སྒོ་ནས་
མདོར་བསྟན་གྱི་ཚུལ་དུ་བཤད་པར་བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ།
བར་སྐབས་ཀྱི་ཚིགས་སུ་བཅད་པ་གཅིག་གིས་གསུངས་པ། ཞེས་གསུངས། གཉིས་པ་ནི་
མཐོང་ལམ་པ་ཕྱིར་མི་ལྡོག་པའི་རྟགས་བཅུ་དྲུག་མདོར་བསྟན་གྱིས་ཚུལ་གྱིས་འཆད་པ་ལ།
མཐོང་བའི་ལམ་ལ་བཟོད་པ་དང༌། །ཞེས་སོགས་གསུངས། གསུམ་པ་ནི། དེ་ཉིད་ཚིག་

426
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
དོན་གྱི་སྒོ་ནས་བཤད་པ་ལ། སྡུག་བསྔལ་ལ་སོགས་པ་བདེན་པའི་སྒོ་ནས་ཆོས་དང་རྗེས་སུ་
ཤེས་པའི་བཟོད་པ་དང་ཤེས་པའི་སྐད་ཅིག་མ་བཅུ་དྲུག་ནི། བྱང་ཆུབ་སེམས་དཔའ་མཐོང་
བའི་ལམ་ལ་གནས་པ་རྣམས་ཀྱི་ཕྱིར་མི་ལྡོག་པའི་མཚན་ཉིད་ཡིན་ནོ། །ཞེས་གསུངས།
དོན་ནི། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཐོབ་པའི་མཐོང་ལམ་པ་དབང་འབྲིང་ཆོས་
ཅན༑ བླ་མེད་རྫོགས་པ་ཕྱིར་མི་ལྡོག་པ་ཡིན་ཏེ། ཐེག་ཆེན་གྱི་མཐོང་ལམ་ཤེས་བཟོད་
སྐད་ཅིག་མ་བཅུ་དྲུག་གིས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་
སེམས་དཔའ་ཡིན་པའི་ཕྱིར། ༈ གཉིས་པ་ལ་གསུམ་ལས། དང་པོ་ནི། གཟུགས་
སོགས་འདུ་ཤེས་ལྡོག་པ་དང༌། །ཞེས་སོགས་པར་སྐབས་ཀྱི་ཚིགས་སུ་བཅད་པ་ལྔ་གསུངས་
པ་ཆོས་ཅན། དགོས་པ་ཡོད་དེ། མཐོང་ལམ་པ་ཕྱིར་མི་ལྡོག་པའི་རྟགས་ཀྱི་རྣམ་པའམ་
མཚན་ཉིད་དེ་དག་ཇི་ལྟ་བུ་ཡིན་ཞེས་དྲི་བའི་ལན་དུ་རྣམ་པ་བཅུ་དྲུག་བསྟན་པར་བྱ་བའི་ཆེད་
ཡིན་པའི་ཕྱིར། ཞེས་མཚམས་སྦྱོར་བ་ལ། 》སྐད་ཅིག་མའི་རྣམ་པ་ཇི་འདྲ་བ་ཞིག་མཚན་ཉིད་
ཡིན་ཞེ་ན། རྣམ་པ་རྣམས་བར་སྐབས་ཀྱི་ཚིགས་སུ་བཅད་པ་ལྔས་གསུངས་པ་ནི། ཞེས་
གསུངས༑ གཉིས་པ་ནི། མཐོང་ལམ་པ་ཕྱིར་མི་ལྡོག་པའི་རྟགས་བཅུ་དྲུག་རྒྱས་པར་བཤད་
པ་ལ། གཟུགས་སོགས་འདུ་ཤེས་ལྡོག་པ་དང༌། །ཞེས་སོགས་གསུངས། གསུམ་པ་ནི།
དེ་ཉིད་ཚིག་དོན་གྱི་སྒོ་ནས་བཤད་པ་ལ། རང་གི་མཚན་ཉིད་སྟོང་པ་ཉིད་ཀྱིས་ཞེས་སོགས་
གསུངས༑ འདི་ལ་ཡང་བདེན་པ་སོ་སོའི་རྣམ་པ་རྒྱས་པར་བཤད་པ་དང་། དོན་བསྡུས་ཏེ་
བཤད་པའི་རྟགས་ངོས་བཟུང་པའོ། །དང་པོ་ལ། སྡུག་བདེན། ཀུན་འབྱུང་བདེན་པ།
འགོག་བདེན། ལམ་བདེན་གྱི་རྣམ་པ་དང་བཞི་ལས། དང་པོ་ལ་སྡུག་བདེན་གྱི་རྣམ་པའི་
ཤེས་བཟོད་སྐད་ཅིག་མ་བཞི་པོ་དེ་རིམ་བཞིན་སྟོན་པ་ལ། མདོ་ལས། དེ་སྐད་ཅེས་བཀའ་
སྩལ་བ་དང༌། ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ།།
བཅོམ་ལྡན་འདས་ཕྱིར་མི་ལྡོག་པའི་བྱང་ཆེན་ཅི་ལས་སླར་ལྡོག་པའི་སླད་དུ་ཕྱིར་མི་ལྡོག་པ་
ཞེས་བགྱི་བ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ནི་གཟུགས་ཀྱི་

427
སྐབས་བཞི་བའི་སྤྱི་དོན།
འདུ་ཤེས་ལས་ཕྱིར་མི་ལྡོག་གོ། ཞེས་སོགས་དང༌། རབ་འབྱོར་གཞན་ཡང་བྱང་ཆེན་དེའི་
དྲུང་དུ་བདུད་སྡིག་ཅན་ཉེ་བར་འོངས་ཏེ་མོས་པ་བཟློག་ཅིང་རྣམ་མཁྱེན་ནི་ནམ་མཁའ་དང་
མཚུངས་པ་དངོས་པོ་ངོ་བོ་ཉིད་རང་གི་མཚན་ཉིད་ཀྱིས་སྟོང་པའོ། །ཞེས་པ་ནས། དེ་སེམས་
བརྟན་པ་དང་སེམས་མི་གཡོ་བ་དང་སེམས་མི་འཕྲོགས་པ་དང་ལྡན་པས་ཕར་ཕྱིན་དྲུག་ལ་སྤྱོད་
ན་བྱང་ཆུབ་སེམས་དཔའི་སྐྱོན་མེད་པ་ལ་འཇུག་པར་འགྱུར་རོ། །ཞེས་དང༌། དེ་ནས་ཚེ་དང་
ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་
སླར་མི་ལྡོག་པའི་བྱང་ཆེན་ལ་ཕྱིར་མི་ལྡོག་པ་ཞེས་བགྱིའ མ། འོན་ཏེ་སླར་མི་ལྡོག་པའི་བྱང་
ཆེན་ལ་ཕྱིར་མི་ལྡོག་པ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་ཕྱིར་
མི་ལྡོག་པའི་བྱང་ཆེན་ནི་ཕྱིར་མི་ལྡོག་པ་ཞེས་བྱའོ། །བྱང་ཆེན་གང་ཉན་ཐོས་ཀྱི་སའམ་རང་
སངས་རྒྱས་ཀྱི་ས་ལས་ཕྱིར་མི་ལྡོག་པ་དེ་ནི་རབ་འབྱོར་ཕྱིར་མི་ལྡོག་པའི་བྱང་ཆུབ་སེམས་
དཔའ་ཡིན་ཏེ། ཞེས་སོགས་དང༌། རབ་འབྱོར་གཞན་ཡང་ཕྱིར་མི་ལྡོག་པའི་བྱང་ཆེན་འདོད་
པ་ནས་བསམ་གཏན་དང་པོ་ལ་སྙོམས་པར་འཇུག་གོ། བསམ་གཏན་བཞི་པའི་བར་ལ་སྙོམས་
པར་འཇུག་གོ། འགོག་པའི་བར་ལ་སྙོམས་པར་འཇུག་གོ །ཞེས་པ་ནས། བསམ་གཏན་
གྱི་འབྲས་བུ་ཡོངས་སུ་མི་འཛིན་ཏོ། །འགོག་པའི་བར་གྱི་སྙོམས་པར་འཇུག་པའི་འབྲས་བུ་
ཡོངས་སུ་མི་འཛིན་ཏོ། །ཞེས་སོགས་གསུངས། དེའི་དོན་བཤད་པ་ལ། གཟུགས་སོགས་
འདུ་ཤེས་ལྡོག་པ་དང༌། །སེམས་བརྟན་ཐེག་པ་དམན་དག་ལས། །རྣམ་ལྡོག་བསམ་གཏན་
ལ་སོགས་པའི། །ཡན་ལག་ཡོངས་སུ་ཟད་པ་དང༌། །ཞེས་དང༌། རང་གི་མཚན་ཉིད་སྟོང་
པ་ཉིད་ཀྱིས་གཟུགས་ལ་སོགས་པའི་ཆོས་སུ་རྟོག་པ་ལས་ལྡོག་པ་དང་། སངས་རྒྱས་ལ་
སོགས་པའི་བྱིན་གྱིས་བརླབས་པས་བླ་ན་མེད་པའི་བྱང་ཆུབ་ཀྱི་སེམས་བརྟན་པ་ཉིད་དང༌།
ཐེག་པ་ཆེན་པོའི་ཆོས་ཁྱད་པར་ཅན་བསྒྲུབས་པས་ཉན་ཐོས་དང་རང་སངས་རྒྱས་ཀྱི་ཐེག་པ་
ལས་སེམས་རྣམ་པར་ལོག་པ་དང༌། ཆོས་རབ་ཏུ་རྣམ་པར་འབྱེད་པའི་མཐུས་བསམ་གཏན་
དང་གཟུགས་མེད་པའི་སྙོམས་པར་འཇུག་པ་ལ་སོགས་པར་སྐྱེ་བའི་ཡན་ལག་ཡང་དག་པར་

428
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ཡོངས་སུ་ཟད་པ་ཞེས་བྱ་བ་བཞི་ནི་སྡུག་བསྔལ་གྱི་རྣམ་པ་ཡིན་ནོ། །ཞེས་གསུངས། གཉིས་
པ་ལ། ཀུན་འབྱུང་བདེན་པའི་ཤེས་བཟོད་བཞིའི་རྣམ་པ་སྟོན་པ་ལ།, རབ་འབྱོར་གཞན་ཡང་
ཕྱིར་མི་ལྡོག་པའི་བྱང་ཆེན་ནི་བྱང་ཆུབ་ཡིད་ལ་བྱེད་པ་དང་ལྡན། དེ་བྱང་ཆུབ་ཀྱི་སེམས་དང་
མི་བྲལ་ཞིང་གཟུགས་ལྷུར་ལེན་པ་ཡིན་ནོ། །ཞེས་སོགས་དང༌། རབ་འབྱོར་གཞན་ཡང་
ཕྱིར་མི་ལྡོག་པའི་བྱང་ཆེན་ནི་ཁྱིམ་གྱི་ནང་ན་གནས་ཀྱང་ཐབས་མཁས་པས་སེམས་ཅན་རྣམས་
ཡོངས་སུ་སྨིན་པར་བྱ་བའི་ཕྱིར་འདོད་པའི་ཡོན་ཏན་ལྔ་ལ་གནས་ནས་སེམས་ཅན་རྣམས་ལ་
སྦྱིན་པ་ཡོངས་སུ་གཏོང་སྟེ། ཞེས་སོགས་དང༌། རབ་འབྱོར་གཞན་ཡང་ཕྱིར་མི་ལྡོག་པའི་
བྱང་ཆེན་ནི་ཁྱིམ་གྱི་ནང་ན་གནས་ཀྱང་འཛམ་བུའི་གླིང་རིན་པོ་ཆེ་སྣ་བདུན་གྱིས་ཡོངས་སུ་
བཀང་བར་བྱས་ཏེ་སྦྱིན་པ་ཡོངས་སུ་གཏོང་ངོ། །ཞེས་སོགས་དང༌། དེའི་སེམས་བྱང་ཆུབ་
ཡིད་ལ་བྱེད་པ་ནས་བླ་མེད་རྫོགས་བྱང་གི་བར་དུ་རྣམ་པར་གཡེང་བར་མི་བྱེད་དེ། ཞེས་
སོགས་གསུངས། དེའི་དོན་བཤད་པ་ལ། ལུས་སེམས་ཡང་པ་ཉིད་དང་ནི། །འདོད་ལ་
སྤྱོད་ལ་ཐབས་མཁས་དང༌། །རྟག་ཏུ་ཚངས་པར་སྤྱོད་ཉིད་དང༌། །འཚོ་བ་རྣམ་པར་དག་ཉིད་
དང༌། །ཞེས་དང༌། མི་དགེ་བ་དང་བྲལ་བ་ཉིད་ཀྱིས་ལུས་དང་སེམས་ཡང་བ་དང༌།
སེམས་ཅན་གདུལ་བའི་ཐབས་མཁས་པའི་མཐུས་མངོན་པར་ཞེན་པ་མེད་པར་འདོད་པ་ལ་ཉེ་
བར་སྤྱོད་པ་དང༌། ཡུལ་གྱི་ཉེས་དམིགས་མཐོང་བས་རྟག་ཏུ་ཚངས་པར་སྤྱོད་པ་ཉིད་དང༌།
སྐྱེས་བུ་དམ་པའི་ཆོས་ཉིད་ཀྱིས་འཚོ་བའི་ཡོ་བྱད་ཡང་དག་པར་རྣམ་པར་དག་པ་ཉིད་ཅེས་བྱ་བ་
བཞི་ནི་ཀུན་འབྱུང་བའི་རྣམ་པ་ཡིན་ནོ། །ཞེས་གསུངས། གསུམ་པ་ལ། འགོག་བདེན་གྱི་
རྣམ་པའི་ཤེས་བཟོད་བཞི་སྟོན་པ་ལ། རབ་འབྱོར་གཞན་ཡང་ཕྱིར་མི་ལྡོག་པའི་བྱང་ཆེན་ནི་
ཕྱིར་མི་ལྡོག་པར་རིག་པར་བྱ་བའི་རྣམ་པ་དེ་དག་དང༌། རྟགས་དེ་དག་དང༌། མཚན་མ་དེ་
དག་བསྟན་གྱི་ཤིན་ཏུ་ལེགས་པར་ཉོན་ལ་ཡིད་ལ་ཟུངས་ཤིག་དང་ངས་བཤད་དོ། །བཅོམ་
ལྡན་འདས་དེ་ལྟར་བགྱིའོ། །ཞེས་གསོལ་ནས་ཚེ་དང་ལྡན་པ་རབ་འབྱོར་བཅོམ་ལྡན་འདས་
ཀྱི་སླད་ཉན་ཏོ། །བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་

429
= སྐབས་བཞི་པའི་སྤྱི་དོན
སྩལ་ཏོ། །རབ་འབྱོར་འདི་ལ་བྱང་ཆེན་བྱང་ཆུབ་ཡིད་ལ་བྱེད་པ་དང་མི་འབྲལ་བར་ཡིན་ཏེ།
ཞེས་པ་ནས། ཕུང་པོའི་སྦྱོར་བ་དང་རྗེས་སུ་སྦྱོར་བར་མི་གནས་ཁམས་དང་སྐྱེ་མཆེད་དང་
རྟེན་ཅིང་འབྲེལ་བར་འབྱུང་བའི་ཡན་ལག་གི་སྦྱོར་བ་དང་རྗེས་སུ་སྦྱོར་པར་མི་གནས་ཏེ། དེ་
ཅིའི་ཕྱིར་ཞེ་ན། དེ་ནི་འདི་ལྟར་སྟོང་པ་ཉིད་ལ་གནས་ནས་ཆོས་གང་ཡང་དམན་པའམ་མཆོག་
ཏུ་ཡང་དག་པར་རྗེས་སུ་མ་མཐོང་བའི་ཕྱིར། ཞེས་དང༌། རྐུན་པོའི་གཏམ་གྱི་སྦྱོར་བ་དང་
རྗེས་སུ་སྦྱོར་བར་མི་གནས་ཏེ། དེའི་ཅིའི་ཕྱིར་ཞེ་ན། དེ་ནི་འདི་ལྟར་བྱང་ཆེན་རང་བཞིན་
གྱིས་སྟོང་པའི་ཆོས་རྣམས་ལ་གང་ཡང་འཕྲོག་པའམ་མི་འཕྲོག་པ་ཡང་དག་པར་རྗེས་སུ་མི་
མཐོང་བའི་ཕྱིར་རོ། །ཞེས་དང༌། དམག་གི་གཏམ་གྱི་སྦྱོར་བ་དང་རྗེས་སུ་སྦྱོར་བར་མི་
གནས་ཏེ། ཅིའི་ཕྱིར་ཞེ་ན། དེ་ནི་འདི་ལྟར་ཏེ་རང་བཞིན་སྟོང་པ་ཉིད་ལ་གནས་པས་ཆོས་
གང་ཡང་ཉུང་ངུའམ་མང་པོར་ཡང་དག་པར་རྗེས་སུ་མི་མཐོང་བའི་ཕྱིར་རོ། །ཞེས་དང༌།
གཡུལ་གྱི་གཏམ་གྱི་སྦྱོར་ར་བ་དང་རྗེས་སུ་སྦྱོར་བར་མི་གནས་སྟེ། དེ་ཅིའི་ཕྱིར་ཞེ་ན། དེ་ནི་
འདི་ལྟར་ཆོས་ཉིད་ལ་གནས་པས་ཆོས་གང་ཡང་རྗེས་སུ་ཆགས་པའམ་ཁོང་ཁྲོ་བར་ཡང་དག་
པར་རྗེས་སུ་མི་མཐོང་བའི་ཕྱིར་རོ། །ཞེས་སོགས་གསུངས། དེའི་དོན་བཤད་པ་ལ། ཕུང་
སོགས་བར་ཆད་བྱེད་རྣམས་དང༌། །ཚོགས་དང་དབང་སོགས་བཅས་བ་ཡི། །གཡུལ་
འགྱེད༑ ༑སྦྱོར་དང་རྗེས་སུ་སྦྱོར་བ་ཡི། །གནས་པ་སོ་སོར་བཀག་པ་དང༌། །ཞེས་དང༌།
སྟོང་པ་ཉིད་ལ་གནས་པ་ཉིད་ཀྱིས་ཕུང་པོ་དང་སྐྱེ་མཆེད་དང་ཁམས་རྣམས་ལ་སྦྱོར་བ་དང་རྗེས་
སུ་སྦྱོར་བ་དག་ཏུ་མི་བྱའོ་ཞེས་དེ་ལྟར་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་བཀག་
པ་དང༌། མི་མཐུན་པའི་ཕྱོགས་བསལ་བ་ཉིད་ཀྱིས་རྟོགས་པའི་བར་ཆད་བྱེད་པའི་ཆོས་རྣམས་
ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གནས་པ་སོ་སོར་བཀག་པ་དང༌། རྣམ་པར་
རྟོག་པའི་སྐྱོན་ཡོངས་སུ་ཤེས་པ་ཉིད་ཀྱིས་བྱང་ཆུབ་ཀྱི་ཚོགས་སྦྱིན་པ་ལ་སོགས་པ་ལ་སྔ་མ་
བཞིན་དུ་སྦྱོར་བ་དང་རྗེས་སུ་སྦྱོར་བའི་གཏམ་ལ་གནས་པ་སོ་སོར་བཀག་པ་དང༌། གཟུང་བ་
འཛིན་པ་དག་སྤང་བར་བྱ་བ་ཉིད་ཀྱིས་དབང་པོ་དང་རྟེན་གྲོང་ཁྱེར་ལ་སོགས་པའི་གཡུལ་

430
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
འགྱེད་པ་ལ་སྔ་མ་བཞིན་དུ་སྦྱོར་བ་དང་རྗེས་སུ་སྦྱོར་བའི་གནས་པ་རྗེས་སུ་བཀག་པ་ཞེས་བྱ་བ་
བཞི་ནི་འགོག་པའི་རྣམ་པ་ཡིན་ནོ། །ཞེས་གསུངས། བཞི་པ་ལ་ལམ་བདེན་གྱི་རྟོགས་པའི་
ཡུལ་ཅན་གྱི་རྣམ་པ་བཞི་སྟོན་པ། དེ་སྦྱིན་པའི་ཕར་ཕྱིན་ལ་སྤྱོད་ཅིང་སེར་སྣའི་གཏམ་གྱི་སྦྱོར་
བ་དང་རྗེས་སུ་སྦྱོར་བ་ལ་མི་གནས་སོ། །ཞེས་སོགས་དང༌། རབ་འབྱོར་གཞན་ཡང་ཕྱིར་མི་
ལྡོག་པའི་བྱང་ཆེན་ཤེར་ཕྱིན་ལ་སྤྱོད་པ་ན་ནང་སྟོང་པ་ཉིད་ལ་གནས་པ་དང༌། དངོས་པོ་མེད་
པའི་ངོ་བོ་ཉིད་སྟོང་པ་ཉིད་ཀྱི་བར་ལ་གནས་པ་དང༌། ཞེས་སོགས་དང༌། རབ་འབྱོར་གཞན་
ཡང་ཆོས་ཐམས་ཅད་རང་གི་མཚན་ཉིད་ཀྱིས་སྟོང་པ་ལ་ཆོས་གང་ཡང་སྐྱེ་བའམ་འགག་པའམ་
ཀུན་ནས་ཉོན་མོངས་པའམ་རྣམ་པར་བྱང་བར་ཡང་དག་པར་རྗེས་སུ་མི་མཐོང་བའི་བྱང་ཆེན་དེ་
ནི༑ ཞེས་སོགས་དང༌། རབ་འབྱོར་གལ་ཏེ་བདུད་སྡིག་ཏོ་ཅན་བདུད་ཀྱིས་བྱིན་གྱིས་བརླབས་
པའི་སྐྱེས་བུ་ཞིག་བྱང་ཆེན་གྱི་དྲུང་དུ་སངས་རྒྱས་ཀྱི་ཆ་བྱད་དུ་ཉེ་བར་འོངས་ནས་འདི་སྐད་དུ་
རིགས་ཀྱི་བུ་ཁྱོད་ཉན་ཐོས་ཉིད་དུ་ལུང་བསྟན་གྱི། ཞེས་པ་ནས། དྲིས་ཀྱང་ལན་ཟད་པར་མི་
འགྱུར་བའི་སོ་སོར་ཡང་དག་པར་རིག་པ་མངོན་པར་བསྒྲུབ་བོ། །ཞེས་སོགས་གསུངས།
དེའི་དོན་བཤད་པ་ལ། སེར་སྣ་ལ་སོགས་ལ། །སྦྱོར་དང་རྗེས་སུ་སྦྱོར་བ་དང༌། །གནས་པ་
སོ་སོར་བཀག་པ་དང༌། །ཆོས་ནི་རྡུལ་ཙམ་མི་དམིགས་ཉིད། རང་གི་ས་ལ་ངེས་པ་ཉིད
ས་གསུམ་ལ་ནི་གནས་པ་དང༌། །ཆོས་ཀྱི་དོན་དུ་སྲོག་གཏོང་བ། །ཞེས་དང༌། སྦྱིན་པ་ལ་
སོགས་པའི་ཁྱད་པར་རྟོགས་པས་སེར་སྣ་དང་འཆལ་བའི་ཚུལ་ཁྲིམས་ལ་སོགས་པ་ལ་སྦྱོར་བ་
ཆོས་ཐཐམས་ཅད་རྣམ་པར་ཐར་པའི་
དང་རྗེས་སུ་སྦྱོར་བའི་གནས་པ་སོ་སོར་བཀག་པ་དང༌།
སྒོ་གསུམ་གྱི་ངོ་བོ་ཡིན་པས་རྟོགས་པའི་ཆོས་རྡུལ་ཙམ་ཡང་མི་དམིགས་པ་དང་། མངོན་པར་
ཡིད་ཆེས་པ་ཐོབ་པས་ཐམས་ཅད་མཁྱེན་པ་ཉིད་གསུམ་གྱི་བདག་ཉིད་ཀྱི་རང་གི་ས་གསུམ་ལ་
ཇི་ལྟ་བ་བཞིན་དུ་ངེས་པ་ཉིད་ཀྱིས་གནས་པ་དང༌། གཅིག་ཏུ་གཞོལ་བ་ཉིད་ཀྱིས་རྣམ་པ་
ཐམས་ཅད་མཁྱེན་པ་ཉིད་ལ་སོགས་པའི་ཆོས་ཀྱི་དོན་དུ་སྲོག་གཏོང་བ་ཞེས་བྱ་བ་བཞི་ནི་ལམ་
གྱི་རྣམ་པ་ཡིན་ཏེ། ཞེས་གསུངས། གཉིས་པ་དོན་བསྡུས་ཏེ་བཤད་པའི་རྟགས་ངོས་བཟུང་

431
སྐབས་བཞི་པའི་སྤྱི་དོན།
བ་ལ། དེ་འདྲའི་སྐད་ཅིག་བཅུ་དྲུག་ནི། །བློ་ལྡན་མཐོང་བའི་ལམ་གནས་ཀྱི། །ཕྱིར་མི་ལྡོག་
པའི་རྟགས་དག་ཡིན། །ཞེས་དང༌། དེ་ལྟར་ན་བཟོད་པ་དང་ཤེས་པའི་སྐད་ཅིག་མ་རྣམ་པ་
བཅུ་དྲུག་གིས་བསྡུས་པ་འདི་རྣམས་ཡང་དག་པར་ཐོབ་པ་ན། དག་པ་འཇིག་རྟེན་པ་གཟུང་བ་
དང་འཛིན་པར་མངོན་པར་ཞེན་པའི་རྣམ་པ་ཅན་རྗེས་ཀྱི་སེམས་ཀྱིས་བསྡུས་པས་རང་དང་
མཐུན་པའི་འབྲས་བུ་གཟུགས་ལ་སོགས་པའི་འདུ་ཤེས་པ་ལྡོག་པ་ལ་སོགས་པ་བསྐྱེད་པའི་
ཕྱིར༑ བྱང་ཆུབ་སེམས་དཔའ་མཐོང་བའི་ལམ་ལ་གནས་པའི་ཕྱིར་མི་ལྡོག་པའི་མཚན་ཉིད་
དག་ཡིན་ནོ། །རྣལ་འབྱོར་པ་རྣམས་ཀྱི་ཐ་སྙད་ནི་སེམས་ཅན་གདུལ་བའི་དགོས་པའི་དབང་མ་
གཏོགས་པར་ཐམས་ཅད་དུ་རྟོགས་པ་དང་མཐུན་པ་ཁོ་ན་ཡིན་ནོ་ཞེས་ཤེས་པར་བྱ་བའི་ཕྱིར་ཉེ་
བར་བརྟགས་ནས་བཤད་དེ། དེ་ལྟ་མ་ཡིན་ན་རྣལ་འབྱོར་པའི་རྒྱུད་ལ་སོ་སོར་རང་གིས་རིག་
པའི་སྐད་ཅིག་མ་རྣམས་ཇི་ལྟར་གཞན་ཡིད་ཆེས་པར་བྱེད་པའི་མཚན་ཉིད་དག་ཡིན། ཞེས་
གསུངས༑ གཞུང་དོན་ནི། མཐོང་ལམ་པ་ཕྱིར་མི་ལྡོག་པའི་རྟགས་དེ་ལ་བཅུ་དྲུག་ཏུ་ཡོད་དེ།
དེ་ལ་མཐོང་ལམ་མཉམ་གཞག་ཤེས་བཟོད་སྐད་ཅིག་མ་བཅུ་དྲུག་གིས་དྲངས་པའི། གཟུགས་
སོགས་ཀྱི་ཆོས་ལ་མཚན་མར་ཞེན་པའི་སྒོ་ནས་དེ་དག་འདུ་ཤེས་པ་ལྡོག་པ་སོགས་རྗེས་ཐོབ་
ལུས་ངག་གི་སྤྱོད་པ་ཁྱད་པར་ཅན་བཅུ་དྲུག་ཏུ་ཡོད་པའི་ཕྱིར། རྗེས་ཐོབ་ལུས་ངག་གི་སྤྱོད་པ་
ཁྱད་པར་ཅན་བཅུ་དྲུག་པོ་དེ་ལ་མཉམ་གཞག་ཤེས་བཟོད་ཀྱི་མིང་གིས་བཏགས་ནས་སྟོན་པའི་
རྒྱུ་མཚན་ཡོད་དེ། དེ་མཉམ་གཞག་ཤེས་བཟོད་དེ་དང་དེའི་འབྲས་བུ་ཡིན་པས་དེ་ལྟར་བསྟན་
པའི་ཕྱིར། བཏགས་པའི་དགོས་པ་ཡོད་དེ། འཕགས་པ་རྣམས་ཀྱི་རྗེས་ཐོབ་ལུས་ངག་གི་ཐ་
སྙད་རྣམས་ནི་རྣམ་པ་ཐམས་ཅད་དུ་མཉམ་གཞག་གི་རྟོགས་པ་དང་མཐུན་པ་ཁོ་ན་ཡིན་ནོ།།
ཞེས་ཤེས་པར་བྱ་བའི་ཆེད་ཡིན་པའི་ཕྱིར། འོ་ན་དེ་གཉིས་རྣམ་པ་ཐམས་ཅད་དུ་མཐུན་པར་
ངེས་སམ་ཞེ་ན། དེ་མ་ངེས་ཏེ ཆགས་སྡང་ཅན་གྱི་སེམས་ཅན་འགའ་ཞིག་གདུལ་བའི་
དགོས་པའི་དབང་གིས་མི་མཐུན་པར་སྟོན་པ་ཡོད་པའི་ཕྱིར། དཔུང་བཟང་གིས་ཞུས་པ་ལས།
རང་གི་རང་བཞིན་ཆགས་དང་སྡང་བྲལ་ཡང༌། །ཆགས་སེམས་ཅན་ལ་ཆགས་པ་ལྟར་སྟོན་

432
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
དང་༑ ༑གདུག་པ་གདུལ་ཕྱིར་ཁྲོ་ལ་ཁྲོར་སྟོན་པ། །བྱང་ཆུབ་མཆོག་གནས་དེ་ལ་ཕྱག་འཚལ་
ལོ༑ ༑ཞེས་གསུངས་པ་ལྟར་ཡིན་པའི་ཕྱིར། དངོས་ལ་གནོད་བྱེད་ཡོད་དེ། མཐོང་ལམ་
མཉམ་གཞག་བཅུ་དྲུག་པོ་དེ་གང་ཟག་གཞན་ངོར་བྱང་སེམས་མཐོང་ལམ་པ་བླ་མེད་རྫོགས་
བྱང་ལས་ཕྱིར་མི་ལྡོག་པར་ཡིད་ཆེས་པའི་སྒྲུབ་བྱེད་དུ་མི་རིགས་པའི་ཕྱིར་ཏེ། རྣལ་འབྱོར་པ་
འཕགས་པའི་རྒྱུད་ཀྱི་མཉམ་གཞག་ཤེས་བཟོད་སྐད་ཅིག་མ་རྣམས་རྣལ་འབྱོར་པ་སོ་སོ་རང་
གིས་རིག་གི་གདུལ་བྱ་གཞན་གྱིས་མི་རིག་པའི་ཕྱིར།
༼ མཐའ་དཔྱད་པ་ལ་ཕྱིར་མི་ལྡོག་པའི་རྟགས་དངོས་བཤད་པ།༽
མཐའ་དཔྱད་པ་ལ། ཕྱིར་མི་ལྡོག་པའི་རྟགས་དངོས་དང༌། དབང་པོའི་རྣམ་གཞག་བྱེ་བྲག་
ཏུ་བཤད་པའོ། །དང་པོ་ནི། རང་གང་ལ་ལྡན་པའི་བྱང་སེམས་མཐོང་ལམ་པ་དབང་འབྲིང་
བླ་མེད་རྫོགས་བྱང་ལས་ཕྱིར་མི་ལྡོག་པར་ཡིད་ཆེས་པའི་སྒྲུབ་བྱེད་རྣམ་དག །མཐོང་ལམ་པ་
ཕྱིར་མི་ལྡོག་པའི་རྟགས་ཀྱི་ངོ་བོ་ཡིན། དེ་ལ་དབྱེ་ན་བཅུ་དྲུག་ཏུ་ཡོད་དེ། སྡུག་བསྔལ་གྱི་
བདེན་པ་རྟོགས་པའི་ཡུལ་ཅན་གྱི་རྣམ་པ་བཞི། ཀུན་འབྱུང་བདེན་པའི་དེ་བཞི། འགོག་
བདེན་གྱི་དེ་བཞི་ལམ་བདེན་གྱི་དེ་བཞི་རྣམས་སུ་ཡོད་པའི་ཕྱིར། དང་པོ་ལ་བཞི་ཡོད་དེ།
ཆོས་ཐམས་ཅད་ལ་བདེན་པར་ཞེན་པའི་སྒོ་ནས་གཟུགས་ནས་སངས་རྒྱས་ཀྱི་བར་གྱི་ཆོས་སུ་
བཏགས་པ་ས་བོན་དང་བཅས་པ་ལས་ལྡོག་པའི་སྡུག་བསྔལ་ཆོས་བཟོད་དང༌། སངས་རྒྱས་
བྱང་སེམས་ཀྱི་བྱིན་རླབས་ཀྱིས་བྱང་ཆུབ་མ་ཐོབ་ཀྱི་བར་དུ་བདུད་ཀྱིས་སེམས་བསྐྱེད་ལས་དབྱེ་
བར་མི་ནུས་པར་བླ་མེད་བྱང་ཆུབ་ཀྱི་སེམས་བརྟན་པའི་ཆོས་ཤེས་དང༌། ཐེག་ཆེན་གྱི་ཆོས་
ཁྱད་པར་ཅན་སེམས་བསྐྱེད་དང་ཤེས་རབ་སོགས་བསྒྲུབས་པས་ཉན་རང་གི་ཐེག་པ་འདོད་པ་
ལས་སེམས་ལོག་ཅིང་རྣམ་མཁྱེན་ཡིད་བྱེད་དང་མི་འབྲལ་བའི་རྗེས་བཟོད་དང༌། གཟུགས་
སོགས་ཀྱི་ཆོས་ཐམས་ཅད་བདེན་པའི་སྐྱེ་བ་མེད་པར་མི་རྟོག་ཡེ་ཤེས་ཀྱིས་རབ་ཏུ་རྣམ་པར་
འབྱེད་པའི་མཐུས་འཇིག་རྟེན་པའི་བསམ་གཟུགས་དང་འགོག་སྙོམས་ལ་འཇུག་ཀྱང་དེ་དག་གི་

433
སྐབས་བཞི་པའི་སྤྱི་དོན།
དབང་གིས་མི་སྐྱེ་བར་སེམས་ཅན་འདུལ་བ་དང་མཐུན་པར་སྐྱེ་བ་འཛིན་ནུས་པའི་རྗེས་ཤེས་
བཞིས་དྲངས་པའི་རྗེས་ཐོབ་ལུས་ངག་གི་ཐ་སྙད་ཁྱད་པར་ཅན་བཞིར་ཡོད་པའི་ཕྱིར། གཉིས་
པ་ལ་བཞི་ཡོད་དེ། མཐོང་ཆོས་རྟོག་པ་དང་བྲལ་བ་ཉིད་ཀྱིས་ལུས་སེམས་ལས་སུ་མི་རུང་
བའི་ལྕི་བ་དང་བྲལ་བས་ལུས་སེམས་ཡང་པའི་ཀུན་འབྱུང་ཆོས་བཟོད་དང༌། ཁྱིམ་ན་གནས་
པ་སོགས་སེམས་ཅན་འདུལ་བའི་ཐབས་ལ་མཁས་པའི་མཐུས་མངོན་ཞེན་མེད་པར་ཁྱིམ་གྱི་
འདོད་ཡོན་ལ་ཉེ་བར་སྤྱོད་པའི་ཆོས་ཤེས་དང༌། ཁྱིམ་གྱི་ཡུལ་ལ་ཆགས་པའི་ཉེས་དམིགས་
མཐོང་བས་རང་གཞན་དོན་དུ་ཁྱིམ་ན་མི་གནས་པར་ཚེ་རབས་ཐམས་ཅད་དུ་རྟག་ཏུ་ཚངས་པར་
སྤྱོད་པའི་རྗེས་བཟོད་དང༌། སེམས་མི་གཡེང་བ་དང་དབང་པོ་ཚང་བར་ཐོབ་པས་བྱང་ཆུབ་ཀྱི་
སེམས་མི་བརྗེད་པ་ལ་དབང་ཐོབ་པའི་སྐྱེས་བུ་དམ་པའི་ཆོས་ཉིད་དམ་ངང་ཚུལ་གྱིས་འཚོ་བ་
ཡོངས་སུ་དག་པ་སྟེ་བུད་མེད་དབང་དུ་སྡུད་པ་སོགས་རྗེས་ཤེས་བཞིས་དྲངས་པའི་དེ་བཞི་ཡོད་
པའི་ཕྱིར། གསུམ་པ་ལ་བཞི་ཡོད་དེ། ཕུང་ཁམས་སྐྱེ་མཆེད་དང་རྟེན་འབྲེལ་ལ་དངོས་པོར་
ཞེན་པའི་སྦྱོར་བ་དང་རྒྱུན་དུ་ཞེན་པའི་རྗེས་སུ་སྦྱོར་བའི་གནས་པ་ཕུང་སོགས་ལ་སོ་སོར་
བཀག་སྟེ། སྟོང་ཉིད་རྟོགས་པ་ལ་གནས་ནས་ཆོས་གང་ལ་ཡང་དམན་མཆོག་ཏུ་ཡང་དག་
པར་ལྟ་བ་མེད་པའི་འགོག་པ་ཆོས་བཟོད་དང༌། མཐོང་ལམ་གྱི་རྟོགས་པའི་བར་ཆད་བྱེད་པའི་
ཆོས་དགེ་བ་འཕྲོག་པས་རྐུན་པོ་ལྟ་བུ་རྣམས་ཀྱི་གཏམ་ལ་དགེ་ཕྱོགས་འཕྲོག་མི་འཕྲོག་ཏུ་ངོ་
བོར་ཞེན་པ་སོགས་སྔར་བཞིན་སོ་སོར་བཀག་སྟེ། རང་བཞིན་གྱིས་སྟོང་པས་འཕྲོག་གམ་མི་
འཕྲོག་ཏུ་མ་གྲུབ་པར་རྟོགས་པའི་འགོག་པ་ཆོས་ཤེས་དང༌། བྱང་ཆུབ་ཀྱི་རྒྱུའི་ཚོགས་དམག་
ལྟ་བུའི་གཏམ་ལ་མང་ཉུང་དུ་དངོས་པོར་ཞེན་པ་སོགས་བཀག་པའི་འགོག་པ་རྗེས་བཟོད་དང༌
གནོད་བྱེད་གཉེན་པོ་དང་གནོད་བྱ་སྤང་བྱ་གཉིས་སུ་གཡུལ་འགྱེད་པ་ལ་ཆགས་སྡང་ངམ་བླང་
དོར་དུ་དངོས་པོར་ཞེན་པ་སོགས་སྔར་བཞིན་སོ་སོར་བཀག་པའི་འགོག་པ་རྗེས་ཤེས་ཀྱིས་
དྲངས་པའི་དེ་བཞིར་ཡོད་པའི་ཕྱིར། བཞི་པ་ལ་བཞི་ཡོད་དེ། སྦྱིན་སོགས་ཀྱི་ཁྱད་པར་
འཁོར་གསུམ་དང་བྲལ་བར་རྟོགས་པས་སེར་སྣ་སོགས་ལ་སྤང་བྱར་དངོས་པོར་ཞེན་པ་

434
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
སོགས་སྔར་བཞིན་སོ་སོར་བཀག་པའི་ཆོས་བཟོད་དང༌། ཆོས་ཐམས་ཅད་བདེན་པས་སྟོང་
ཞིང་སྐྱེ་འགག་དང་ཀུན་བྱང་དུ་གྲུབ་པའི་ཚུལ་གྱིས་རྣམ་པར་ཐར་པའི་སྒོ་གསུམ་གྱི་ངོ་བོ་ཉིད་
ཡིན་པར་མཐོང་བས། རྟོགས་པའི་ཆོས་བྱང་ཆུབ་ཕྱིར་ལྡོག་མི་ལྡོག་གི་ཆོས་ཆེན་པོ་ལྟ་ཞོག་
རྡུལ་ཙམ་ཡང་མི་དམིགས་པར་རྟོགས་པའི་ཆོས་ཤེས་དང༌། རང་གི་ས་ལ་མངོན་པར་ཡིད་
ཆེས་པ་ཐོབ་པས་གཞི་ལམ་རྣམ་གསུམ་བདེན་པའི་སྐྱེ་མེད་དུ་རྟོགས་པའི་མཁྱེན་གསུམ་གྱི་
བདག་ཉིད་ཀྱི་རིག་པ་གསུམ་ལ་མཐའ་གཅིག་ཏུ་ངེས་པ་ཉིད་ཀྱིས་གནས་པའི་རྗེས་བཟོད་དང༌།
མཐའ་གཅིག་ཏུ་ཐེག་ཆེན་ལ་གཞོལ་ཞིང་ཕུལ་དུ་བྱུང་བའི་སེམས་བསྐྱེད་བརྟན་པ་ཉིད་ཀྱིས་རྣམ་
མཁྱེན་ལ་སོགས་པ་སྟོན་པའི་ཆོས་ཀྱི་དོན་གྱི་ལུས་ཀྱི་ཕྱོགས་གཅིག་དང་མཐའ་དག་གཏོང་བ་
དང་བདག་དང་སྲོག་གཏོང་བའི་རྗེས་ཤེས་བཞིས་དྲངས་པའི་རྗེས་ཐོབ་ལུས་ངག་གི་སྤྱོད་པ་
ཁྱད་པར་ཅན་བཞི་ཡོད་པའི་ཕྱིར། རོང་ཊཱིཀ་པ་ན་རེ། བྱང་སེམས་ཀྱི་མཐོང་ལམ་ཤེས་བཟོད་
སྐད་ཅིག་མ་བཅུ་དྲུག་པོ་དེ་བྱང་སེམས་མཐོང་ལམ་པ་དབང་འབྲིང་ཕྱིར་མི་ལྡོག་པའི་དགེ་
འདུན་དུ་སྒྲུབ་པའི་རང་དོན་སྐབས་ཀྱི་རྟགས་ཡང་དག་དང༌། རྗེས་ཐོབ་ལུས་ངག་གི་སྤྱོད་པ་
ཁྱད་པར་ཅན་བཅུ་དྲུག་པོ་དེ་དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་ཏེ། བྱང་
སེམས་མཐོང་ལམ་པ་དབང་འབྲིང་རྫོགས་བྱང་ལས་ཕྱིར་མི་ལྡོག་པར་སྒྲུབ་པའི་རྟགས་ཆོས་ཀྱི་
འབྲེལ་པ་དེ་བྱང་སེམས་རང་རྒྱུད་ཀྱི་སྟེང་དུ་ངེས་དགོས་པའི་ཕྱིར། ཞེས་གསུངས། དེ་ལྟར་
ཡང་༑ རོང་ཊཱི ཀ་པས། རྟགས་ཀྱི་ངོ་བོ་ནི་མཉམ་གཞག་དང་རྗེས་ཐོབ་གཉིས་ལས། ཕྱིར་
མི་ལྡོག་པར་ཡིད་ཆེས་པའི་རྒྱུ་མཚན་འདི་གཉིས་ཁོ་ནར་ཟད་པའི་ཕྱིར་མཉམ་གཞག་ནི་རྟགས་
སུ་མི་བཟུང་སྟེ། ཇི་ལྟར་གཞན་ཡིད་ཆེས་པར་བྱེད་པ་ཡིན་པའི་ཕྱིར་ཞེས་འབྱུང་བས་སོ།།
ཞེ་ན། དེ་ནི་གཞན་ངོར་མཉམ་གཞག་ཁོ་ན་རྟགས་སུ་མི་འགྱུར་བར་སྟོན་པ་ཡིན་གྱི་ཐམས་
ཅད་དུ་རྟགས་སུ་མི་འགོད་པ་མ་ཡིན་ཏེ། རང་ངོར་གདོན་མི་ཟ་བར་རྟགས་སུ་འགྱུར་བའི་
ཕྱིར༑ ཞེས་དང༌། ཡང་རང་དོན་དང་གཞན་དོན་གཉིས་ཀ་ཡང་རྟགས་སུ་འགྱུར། ཞེས་
དང༌། གཉིས་ཀ་ལ་ཁྱབ་པ་རང་རྒྱུད་ལ་ན་ལ་ཕབས་པ་དག་སྟེ། ཞེས་གསུངས། འོ་

435
སྐབས་བཞི་པའི་སྤྱི་དོན
ན།༑ མཉམ་གཞག་ཤེས་བཟོད་སྐད་ཅིག་མ་བཅུ་དྲུག་གིས་དྲངས་ནས་སྐྱེས་པའི་རྗེས་ཐོབ་ལུས་
ངག་གི་སྤྱོད་པ་ཁྱད་པར་ཅན་ཆོས་ཅན། ཁྱོད་ཀྱི་རྟགས་ཀྱིས་བྱང་སེམས་མཐོང་ལམ་པ་དབང་
འབྲིང་རྫོགས་བྱང་ལས་ཕྱིར་མི་ལྡོག་པར་སྒྲུབ་པའི་རྟགས་ཆོས་ཀྱི་འབྲེལ་པ་དེ་བྱང་སེམས་
མཐོང་ལམ་པ་རང་རྒྱུད་ཀྱི་སྟེང་དུ་ཚད་མས་ངེས་པར་ཐལ། ཁྱོད་དེ་སྒྲུབ་ཀྱི་རྟགས་ཡང་དག་
ཡིན་པའི་ཕྱིར་ཏེ། དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། རྟགས་
ཁྱབ་གྲུབ་སྟེ། རོང་ཊཱི ཀ་པས། མཉམ་རྗེས་གཉིས་ཀ་ལས་གཞན་ལ་རྟགས་སུ་གཟུང་བྱ་ནི་
རྗེས་ཐོབ་ཡིན་པས་ཤེས་བཟོད་ཀྱི་མིང་གིས་ཉེ་བར་བཏགས་ནས་རྗེས་ཐོབ་ཡང་བཞེད་དེ།
ཞེས་གསུངས་པའི་ཕྱིར། འདོད་ན། ཁྱོད་བྱང་སེམས་མཐོང་ལམ་པའི་རྒྱུད་ལ་ཡོད་པར་
ཐལ་ལོ། །འདོད་ན། དེའི་རྒྱུད་ལ་རྗེས་ཐོབ་ཡེ་ཤེས་ཡོད་པར་ཐལ་ལོ། །འདོད་ན། དེའི་
རྒྱུད་ཀྱི་རྗེས་ཐོབ་ཡེ་ཤེས་དེ་བྱང་སེམས་མཐོང་ལམ་དུ་ཐལ། འདོད་པའི་ཕྱིར། འདོད་ན།
དེ་ཆོས་ཅན། མཐོང་ལམ་མཉམ་གཞག་ཡེ་ཤེས་སུ་ཐལ། ཐེག་ཆེན་གྱི་མཐོང་ལམ་་ཡིན་པའི་
ཕྱིར༑ ཁྱབ་པ་གྲུབ་མཐའ་ལ་སོང༌། གཞན་ཡང༌། བྱང་སེམས་མཐོང་ལམ་པ་དབང་འབྲིང་
ཆོས་ཅན། ཁྱོད་བྱང་སེམས་མཐོང་ལམ་པ་དབང་འབྲིང་རྫོགས་བྱང་ལས་ཕྱིར་ལྡོག་མི་ལྡོག་ཐེ་
ཚོམ་ཟ་བའི་གང་ཟག་ཏུ་ཐལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་
དེ་ཁྱོད་ཀྱི་ངོར་དེ་སྒྲུབ་ཀྱི་རང་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། རྟགས་ཁས།
འདོད་ན། དེའི་རྒྱུད་ལ་དེ་འདྲའི་ཐེ་ཚོམ་མངོན་གྱུར་དུ་ཡོད་པར་ཐལ། འདོད་པའི་ཕྱིར།
འདོད་ན། མཉམ་གཞག་ལ་གནས་པའི་བྱང་ཆུབ་སེམས་དཔའི་རྒྱུད་ལ་དེ་མངོན་གྱུར་དུ་ཡོད་
པར་ཐལ། འདོད་པ་གང་ཞིག །མཐོང་ལམ་པ་ཡིན་ན་མཉམ་གཞག་པ་ཡིན་དགོས་པའི་
ཕྱིར༑ རྟགས་གྲུབ་མཐའ་ལ་སོང༌། ༈ གཉིས་པ་ལ། དབང་སོགས་བཅས་པ་ཡི།།
གཡུལ་འགྱེད། སྦྱོར་དང་རྗེས་སུ་སྦྱོར་བ་ཡི། ། གནས་པ་སོ་སོར་བཀག་པ་དང༌། །ཞེས་
བཤད་ན། དབང་པོ་དེ་ཇི་ལྟ་བུ་ཞེ་ན། འདི་ལ་དགག་བྱ་དབང་པོའི་ངོ་བོ། ཁམས་གང་དུ་
འགོག་ཚུལ་དང་གཉིས་ལས། དང་པོ་ལ་དབང་པོ། །དབང་རྟེན། དབང་ཡུལ། བདག་ཏུ་

436
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
འཛིན་པ་དང་བཞི་ལས།
༼དབང་པོའི་དབྱེ་བ་དང་སོ་སོའི་ངོ་བོར་བཤད་པ། ༽
དང་པོ་ལ་དབྱེ་བ། སོ་སོའི་ངོ་བོ། བསྡུ་བ། སྒྲ་བཤད་པ། གྲངས་ངེས་པའི་རྒྱུ་མཚན།
དབང་པོ་ཐོབ་གཏོང༌། དབང་པོ་ལྡན་ཚུལ། ཐ་མ་གསུམ་གྱི་ས་མཚམས་བཤད་པ་དང་
བརྒྱད་ལས། དང་པོ་ནི། དབང་པོ་ལ་དབྱེ་ན་ཉེར་གཉིས་སུ་ཡོད་དེ། ཀུན་ནས་ཉོན་མོངས་
ཕྱོགས་ཀྱི་དབང་པོ་བཅུ་བཞི། རྣམ་བྱང་ཕྱོགས་ཀྱི་དབང་པོ་བརྒྱད་ཡོད་པའི་ཕྱིར། དང་ལོ་
གྲུབ་སྟེ། མིག་སོགས་དབང་པོ་དྲུག །ཕོ་མོའི་དབང་པོ་གཉིས། སྲོག་གི་དབང་པོ། ཚོར་
བ་བདེ་བ་དང་ཡིད་བདེ་བ་གཉིས། སྡུག་བསྔལ་དང་ཡིད་མི་བདེ་གཉིས བཏང་སྙོམས་ཀྱི་
དབང་པོ་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། དད་པ། བརྩོན་འགྲུས། དྲན་པ།
ཏིང་ངེ་འཛིན། ཤེས་རབ་ཀྱི་དབང་པོ། མི་ཤེས་པ་ཀུན་ཤེས་པར་བྱེད་པའི་དབང་པོ། ཀུན་
ཤེས་ཀྱི་དབང་པོ། ཀུན་ཤེས་ལྡན་པའི་དབང་པོ་རྣམས་སུ་ཡོད་པའི་ཕྱིར། དབང་པོ་ཐ་མ་
གསུམ་པོ་འདི་མི་འགལ་ཏེ། མི་ཤེས་པ་ཀུན་ཤེས་པར་བྱེད་པའི་དབང་པོ་དང༌། ཀུན་ཤེས་
ལྡན་པའི་དབང་པོ་ཡང་མི་འགལ། ཀུན་ཤེས་ལྡན་པའི་དབང་པོ་དང་ཀུན་ཤེས་ཀྱི་དབང་པོ་
ཡང་མི་འགལ་བའི་ཕྱིར། དང་པོ་གྲུབ་སྟེ། མཐོང་ལམ་དང་མི་སློབ་ལམ་མི་འགལ་བའི་
ཕྱིར༑ གཉིས་པ་གྲུབ་སྟེ། སྒོམ་ལམ་དང་མི་སློབ་ལམ་མི་འགལ་བའི་ཕྱིར། ཁོ་ན་རེ།
འཕགས་རྒྱུད་ཀྱི་མཁྱེན་པ་ཡིན་ན་ཟག་མེད་ཀྱི་དབང་པོ་གསུམ་པོ་གང་རུང་ཡིན་དགོས་པར་
ཐལ༑ ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་དེ་ཀུན་
ཤེས་ལྡན་པའི་དབང་པོ་ཡིན་པའི་ཕྱིར་ན་མ་ཁྱབ། འདོད་ན། ཐེག་དམན་མཐོང་ལམ་པ་ཙམ་
གྱི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར།
འདོད་མི་ནུས་ཏེ། མི་ཤེས་པ་ཀུན་ཤེས་པར་བྱེད་པའི་དབང་པོས་ཀྱང་མ་བསྡུས། ཀུན་ཤེས་
ཀྱི་དབང་པོས་ཀྱང་མ་བསྡུས། ཀུན་ཤེས་ལྡན་པའི་དབང་པོས་ཀྱང་མ་བསྡུས་པའི་ཕྱིར།

437
3 སྐབས་བཞི་པའི་སྤྱི་དོན།
དང་པོ་གྲུབ་སྟེ། མཐོང་ལམ་མ་ཡིན་པའི་ཕྱིར། གཉིས་པ་གྲུབ་སྟེ། སྒོམ་ལམ་མ་ཡིན་པའི་
ཕྱིར༑ གསུམ་པ་གྲུབ་སྟེ། མི་སློབ་ལམ་མ་ཡིན་པའི་ཕྱིར། ཁོ་ན་རེ། ཟག་མེད་ཀྱི་དབང་
པོ་གསུམ་འགལ་བར་ཐལ། དེ་གསུམ་ཐ་དད་གང་ཞིག །དེ་གསུམ་གྱི་གཞི་མཐུན་མེད་པའི་
ཕྱིར༑ གཉིས་པ་དེར་ཐལ། མི་ཤེས་པ་ཀུན་ཤེས་པའི་དབང་པོ་དང༌། ཀུན་ཤེས་ཀྱི་དབང་
པོའི་གཞི་མཐུན་མེད་པའི་ཕྱིར། མཐོང་ལམ་དང་སྒོམ་ལམ་གྱི་གཞི་མཐུན་མེད་པའི་ཕྱིར།
ཞེས་ཟེར། ཁ་ཅིག །བྱང་སེམས་ཀྱི་སྦྱོར་ལམ་ཡིན་ན་མི་ཤེས་པ་ཀུན་ཤེས་པའི་དབང་པོ་
ཡིན་པས་ཁྱབ་སྟེ། དེ་ལྟར་ཀུན་བཏུས་དང་། གཏན་ལ་དབབ་པ་བསྡུ་བ་ལས་གསུངས་པའི་
ཕྱིར་ན་མ་ཁྱབ་སྟེ། ཟག་མེད་ཀྱི་དབང་པོ་ཡིན་ན་སོ་སྐྱེའི་ཤེས་པ་མ་ཡིན་དགོས་པའི་ཕྱིར།
ཁ་ཅིག །ལམ་རྗེ་ཤེས་དེ་ཀུན་ཤེས་ཀྱི་དབང་པོ་ཡིན་ཏེ། དེ་ལྟར་མཛོད་འགྲེལ་ལས་
གསུངས་པའི་ཕྱིར་ཟེར་བ་མི་འཐད་དེ། ཀུན་ཤེས་ཀྱི་དབང་པོ་ཡིན་ན་སྒོམ་ལམ་ཡིན་དགོས་
པའི་ཕྱིར། དེས་ན། ཤེས་རབ་ཡིན་ན་ཤེས་རབ་ཀྱི་དབང་པོ་ཡིན་པས་མ་ཁྱབ་སྟེ། འཇིག་
ལྟ་ཤེས་རབ་ཡིན་པའི་ཕྱིར་ཏེ། དེ་ཤེས་རབ་ཉོན་མོངས་ཅན་ཡིན་པའི་ཕྱིར། ཏིང་ངེ་འཛིན་
ཡིན་ན་ཏིང་ངེ་འཛིན་གྱི་དབང་པོ་ཡིན་པས་མ་ཁྱབ་སྟེ། བསམ་གཏན་དང་པོའི་དངོས་གཞི་
སྙོམས་འཇུག་ཉོན་མོངས་ཅན་དུ་གྱུར་པའི་ཏིང་ངེ་འཛིན་དེ་མ་ཡིན་པའི་ཕྱིར་ཏེ། དེ་དགེ་བ་མ་
ཡིན་པའི་ཕྱིར། དེ་བཞིན་དུ་དྲན་པ་ཡིན་ན་དྲན་པའི་དབང་པོ་ཡིན་པས་མ་ཁྱབ་སྟེ། དྲན་པ་
ཉོན་མོངས་ཅན་ཡོད་པའི་ཕྱིར། ཁོ་ན་རེ། ཤེས་རབ་ཡིན་ན་ཤེས་རབ་ཀྱི་དབང་པོ་ཡིན་
དགོས་པར་ཐལ། དད་པ་ཡིན་ན་དད་པའི་དབང་པོ་ཡིན་པས་ཁྱབ། བརྩོན་འགྲུས་ཡིན་ན་
ཡང་བརྩོན་འགྲུས་ཀྱི་དབང་པོ་ཡིན་པས་ཁྱབ་པའི་ཕྱིར་ན་མ་ཁྱབ། གཉིས་པ་ནི། ཁ་ཅིག།
ལུས་ཤེས་འཁོར་གྱི་ཚོར་བ་བདེ་བ་གང་ཞིག །སིམ་པར་ཉམས་སུ་མྱོང་བ། བདེ་བའི་དབང་
པོའི་མཚན་ཉིད་ཟེར་བ་མི་འཐད་དེ། མིག་ཤེས་འཁོར་གྱི་ཚོར་བ་བདེ་བ་དེ་བདེ་བའི་དབང་པོ་
ཡིན་པའི་ཕྱིར། དེ་བདེ་བ་ཡིན་པའི་ཕྱིར། ཆོས་ཅན་དེའི་ཕྱིར། ཁོ་ན་རེ། དེ་ཆོས་ཅན
ལུས་ཤེས་འཁོར་གྱི་ཚོར་བ་ཡིན་པར་ཐལ། ལུས་ཚོར་ཡིན་པའི་ཕྱིར་ཟེར་ན་མ་ཁྱབ། ཁོ་ན་

438
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
རེ༑ དེ་ཆོས་ཅན། རང་གི་རྟེན་དུ་གྱུར་པའི་ལུས་དབང་ལ་བརྟེན་ནས་བྱུང་བར་ཐལ། ལུས་
ཚོར་ཡིན་པའི་ཕྱིར་ན་མ་ཁྱབ། ཁ་ཅིག ། ལུས་ཤེས་འཁོར་གྱི་ཚོར་བ་གང་ཞིག །གདུང་
བར་ཉམས་སུ་མྱོང་བ། ཚོར་བ་སྡུག་བསྔལ་གྱི་མཚན་ཉིད། རང་དང་མཚུངས་ལྡན་གྱི་
དབང་ཤེས་འཁོར་དུ་བྱུང་བའི་ཚོར་བ་གང་ཞིག །སིམ་པར་ཉམས་སུ་མྱོང་བ། བདེ་བའི་
དབང་པོའི་མཚན་ཉིད། དེ་གང་ཞིག །གདུང་བར་ཉམས་སུ་མྱོང་བ། སྡུག་བསྔལ་གྱི་
དབང་པོའི་མཚན་ཉིད་ཟེར་ན། བསམ་གཏན་གསུམ་པའི་སས་བསྡུས་ཀྱི་སེམས་ཚོར་བདེ་བ་
ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། བསམ་
གཏན་གསུམ་པའི་སེམས་ཚོར་བདེ་བ་ཡོད་པའི་ཕྱིར། སེམས་ཀྱི་དེ་ནི་བདེ་དབང་པོ། །ཞེས་
གསུངས་པའི་ཕྱིར། འདོད་ན། ལུས་ཚོར་ཡིན་པར་ཐལ་ལོ། །འདོད་མི་ནུས་ཏེ། སེམས་
ཚོར་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག །ལུས་ཚོར་གང་ཞིག །སིམ་པར་
མྱོང་བ་བདེ་བའི་དབང་པོའི་མཚན་ཉིད། དེ་གང་ཞིག །གདུང་བར་ཉམས་སུ་མྱོང་བ་སྡུག་
བསྔལ་གྱི་དབང་པོའི་མཚན་ཉིད་ཟེར་ན། དང་པོ་སྔ་མ་དེས་ཁེགས། གཉིས་པ་ལ། ཚོར་
བ་ཡིད་མི་བདེ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། སྡུག་བསྔལ་ཡིན་
པའི་ཕྱིར། ཁ་ཅིག །དྲོད་དང་རྣམ་ཤེས་ཀྱི་རྟེན་བྱེད་པའི་ཚེ་དེ། སྲོག་དབང་གི་མཚན་ཉིད་
ཟེར་ན། གཟུགས་མེད་པའི་གང་ཟག་གི་སྲོག་གི་དབང་པོ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་མི་ནུས་ཏེ། གཟུགས་མེད་ན་དྲོད་མེད་པའི་ཕྱིར་ཏེ། དེ་ན་
གཟུགས་སོགས་ཀྱི་སྐྱེ་མཆེད་མེད་པའི་ཕྱིར། ཁ་ཅིག །ལུས་དབང་གི་ཕྱོགས་གཅིག་གང་
ཞིག རང་རྒྱུད་ལྡན་གྱི་གང་ཟག་ཕོར་མཚོན་པར་བྱེད་པ། བོའི་དབང་པོའི་མཚན་ཉིད།
དེ་བཞིན་དེ་མོར་མཚོན་པར་བྱེད་པ། མོའི་དབང་པོའི་མཚན་ཉིད་ཟེར་ན། མཚན་གཉིས་པའི་
མོའི་དབང་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར འདོད་ན། དེ་ཆོས་
ཅན། རང་རྒྱུད་ལྡན་གྱི་གང་ཟག་ཕོ་ཡིན་པར་ཐལ་ལོ། །གཉིས་པ་ལ་དེས་རིགས་འགྲེའོ།།
གཞན་ཡང༌། གཟུགས་ཁམས་པའི་གང་ཟག་གི་རྒྱུད་ལ་ཕོའི་དབང་པོ་ཡོད་པར་ཐལ། དེའི་

439
སྐབས་བཞི་པའི་སྤྱི་དོན།
རྒྱུད་ལ་མཚན་ཉིད་དེ་ཡོད་པའི་ཕྱིར། གཟུགས་ཁམས་པའི་གང་ཟག་ཏུ་གྱུར་པའི་ཕོ་ཡོད་པའི་
ཕྱིར༑ འདོད་མི་ནུས་ཏེ། ཕོ་མོའི་དབང་པོ་གང་རུང་ཡིན་ན། འདོད་པའི་སས་བསྡུས་ཡིན་
དགོས་པའི་ཕྱིར། ཁ་ཅིག །རང་གི་བདག་འབྲས་སུ་གྱུར་པའི་མིག་གི་རྣམ་པར་ཤེས་པའི་
བདག་རྐྱེན་དུ་གྱུར་པའི་ནང་གི་རྡུལ་དྭང་བ་མིག་དབང་གི་མཚན་ཉིད་ཟེར་ན། སངས་རྒྱས་
འཕགས་པའི་མིག་དབང་ཆོས་ཅན། མཚན་ཉིད་ཀྱི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར
འདོད་མི་ནུས་ཏེ། སངས་རྒྱས་ཀྱི་ས་ན་རྡུལ་མེད་པའི་ཕྱིར། གཞན་ཡང་། གཉིད་འཐུག་པོ་
ལོག་བཞིན་པའི་གང་ཟག་གི་རྒྱུད་ཀྱི་མིག་དབང་ཆོས་ཅན། ཟུར་དང་པོ་དེར་ཐལ། མཚོན་བྱ་
དེའི་ཕྱིར། འདོད་ན། དེ་ཆོས་ཅན། རྟེན་བཅས་ཀྱི་མིག་དབང་གཟུགས་ཅན་པ་ཡིན་པར་
ཐལ་ལོ། །འདོད་མི་ནུས་ཏེ། དེ་མཚུངས་ཀྱི་མིག་དབང་ཡིན་པའི་ཕྱིར་ཏེ། ཆོས་ཅན་དེའི་
ཕྱིར༑ རང་ལུགས་ནི། རང་གི་བདག་འབྲས་སུ་གྱུར་པའི་མིག་གི་རྣམ་པར་ཤེས་པའི་བདག་
རྐྱེན་དུ་གྱུར་པའི་ནང་གི་གཟུགས་ཅན་དྭང་བའམ། རང་གི་བདག་འབྲས་སུ་གྱུར་པའི་མིག་གི་
རྣམ་པར་ཤེས་པའི་བདག་རྐྱེན་བྱེད་པའི་རྟེན་བཅས་ཀྱི་མིག་དབང་གཟུགས་ཅན་པ་དང་མིག་
དབང་གཟུགས་ཅན་པ་གང་རུང་གིས་བསྡུས་པ། མིག་གི་དབང་པོའི་མཚན་ཉིད། དབྱེ་ན་
རྟེན་བཅས་ཀྱི་མིག་དབང་གཟུགས་ཅན་པ་དང༌། དེ་མཚུངས་ཀྱི་དེ་གཉིས། དང་པོ་ནི།
མིག་གི་རྣམ་པར་ཤེས་པ་གཟུགས་ལ་ལྟ་བཞིན་པའི་མིག་གི་དབང་པོ་ལྟ་བུ། གཉིས་པ་ནི།
གཉིད་འཐུག་པོ་ལོག་བཞིན་པའི་གནས་སྐབས་ཀྱི་མིག་དབང་ལྟ་བུ། དེས་དབང་པོ་ཕྱི་མ་བཞི་
ལ་རིགས་འགྲེའོ། །རང་གི་བདག་འབྲས་སུ་གྱུར་པའི་རྣམ་པར་ཤེས་པའི་བདག་རྐྱེན་དུ་གྱུར་
པའི་གཙོ་བོ་རྣམ་རིག་དེ། ཡིད་ཀྱི་དབང་པོའི་མཚན་ཉིད། ཡིད་ཀྱི་དབང་པོ་དང་ཡིད་ཀྱི་སྐྱེ་
མཆེད་དོན་གཅིག །ཕོ་མོའི་དབང་པོ་གང་རུང་གང་ཞིག །རང་རྒྱུད་ལྡན་གྱི་གང་ཟག་ཕོར་
མཚོན་པར་བྱེད་པའི་རིགས་སུ་གནས་པ། ཕོའི་དབང་པོའི་མཚན་ཉིད། དེ་གང་ཞིག །རང་
རྒྱུད་ལྡན་གྱི་གང་ཟག་མོར་མཚོན་པར་བྱེད་པའི་རིགས་སུ་གནས་པ། མོའི་དབང་པོའི་མཚན་
ཉིད༑ དྲོད་དང་རྣམ་ཤེས་ཅི་རིགས་པའི་རྟེན་བྱེད་པའི་ཚེ་དེ། སྲོག་གི་དབང་པོའི་མཚན་ཉིད།

440
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ལུས་ཚོར་བདེ་བའི་དབང་པོ་དང༌། བསམ་གཏན་གསུམ་པའི་སས་བསྡུས་ཀྱི་ཚོར་བ་བདེ་
བའི་དབང་པོ་གང་རུང་གིས་སས་བསྡུས་པའི་ཚོར་བ་གང་ཞིག །སིམ་པར་མྱོང་བ། ཚོར་
བ་ལྔའི་ནང་ཚན་དུ་གྱུར་པའི་ཚོར་བ་བདེ་བའི་དབང་པོའི་མཚན་ཉིད། དེ་ལ་དབྱེ་ན་ལུས་ཚོར་
བདེ་བའི་དབང་པོ་དང༌། སེམས་ཚོར་བདེ་བའི་དབང་པོ་གཉིས་ཡོད། རང་དང་མཚུངས་
ལྡན་གྱི་དབང་པོའི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་གང་ཞིག །སིམ་པར་མྱོང་བ།
དང་པོའི་མཚན་ཉིད། དབྱེ་ན་མིག་གི་རྣམ་པར་ཤེས་པའི་འཁོར་དུ་བྱང་བའི་ཚོར་བ་བདེ་བའི་
དབང་པོ་སོགས་ལྔ། ལུས་ཚོར་གང་ཞིག །གདུང་བར་ཉམས་སུ་མྱོང་བ། ཚོར་བ་ལྔའི་
ནང་ཚན་དུ་གྱུར་པའི་ཚོར་བ་སྡུག་བསྔལ་གྱི་དབང་པོའི་མཚན་ཉིད། སེམས་ཚོར་གང་
ཞིག ༑གདུང་པར་ཉམས་སུ་མྱོང་བ། ཡིད་མི་བདེ་བའི་དབང་པོའི་མཚན་ཉིད། བསམ་
གཏན་གཉིས་པ་མན་ཆད་ཀྱི་སས་བསྡུས་ཀྱི་སེམས་ཚོར་གང་ཞིག །སིམ་པར་མྱོང་བ།
ཡིད་བདེ་བའི་དབང་པོའི་མཚན་ཉིད། ཚོར་བ་གང་ཞིག སིམ་གདུང་བར་མར་ཉམས་སུ་
མྱོང་བ། བཏང་སྙོམས་གྱི་དབང་པོའི་མཚན་ཉིད། དད་པའི་དབང་པོ་ཡིན་ན་དད་པ་ཡིན་
པས་མ་ཁྱབ་སྟེ། དད་པ་ཡིན་ན། སེམས་བྱུང་ཡིན་པས་ཁྱབ། དད་པའི་དབང་པོར་གྱུར་
པའི་གཙོ་བོ་སེམས་ཡོད་པའི་ཕྱིར། དེས་བརྩོན་འགྲུས་དང༌། དྲན་པ་དང༌། ཏིང་ངེ་འཛིན་
དང༌། ཤེས་རབ་རྣམས་ལ་རིགས་འགྲེའོ །ཟག་མེད་ཀྱི་དབང་པོ་གསུམ་འོག་ཏུ་འཆད་དོ།།
༼ དབང་པོའི་བསྡུ་བ། སྒྲ་བཤད། གྲངས་ངེས་བཅས་བཤད་པ།༽
གསུམ་པ་ནི། ཀུན་ནས་ཉོན་མོངས་ཕྱོགས་ཀྱི་དབང་པོ་བཅུ་གཅིག་པོ་དེ་བསྡུ་ན་བཞིར་འདུ་སྟེ།
མངལ་དུ་འཇུག་པའི་རྟེན། ཞུགས་པའི་སྐྱེ་བ། སྐྱེས་པའི་གནས་པ། གནས་པའི་ལོངས་
སྤྱོད་དང་བཞིར་འདུ་བའི་ཕྱིར། རྣམ་བྱང་གི་དབང་པོ་བརྒྱད་པོ་དེ་ཡང་བཞིར་འདུ་སྟེ། རྣམ་
བྱང་ལ་འཇུག་པའི་རྟེན་དང༌། ཞུགས་པའི་སྐྱེ་བ། སྐྱེས་པའི་གནས་པ། གནས་པའི་ལོངས་
སྤྱོད་དང་བཞིར་འདུ་བའི་ཕྱིར། བཞི་པ་ནི། མིག་གི་དབང་པོ་སོགས་ལྔ་པོ་ཆོས་ཅན། ཁྱོད་

441
སྐབས་བཞི་པའི་སྤྱི་དོན།
ལ་དབང་པོ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་གོ་རིམ་བཞིན་དུ་གཟུགས་ལ་
སོགས་པའི་དོན་ལྔ་ལ་དམིགས་པ་ལ་དབང་བྱེད་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར།
ཡིད་ཆོས་ཅན། ཁྱོད་ལ་དབང་པོ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱི་ཆོས་ཐམས་
ཅད་ལ་དམིགས་པ་ལ་དབང་བྱེད་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཕོ་མོའི་དབང་
བོ་གཉིས་ཆོས་ཅན། ཁྱོད་ལ་དབང་པོ་ཞེས་བརྗོད་པའི་རྒྱུ་མཚན་ཡོད་དེ། ཕོ་མོའི་ངོ་བོ་དང་
ཁྱད་པར་ལ་དབང་བྱེད་བས་དེ་ལྟར་བཤད་པའི་ཕྱིར། སྲོག་གི་དབང་པོ་ཆོས་ཅན། ཁྱོད་ལ་
དབང་པོ་ཞེས་བརྗོད་པའི་རྒྱུ་མཚན་ཡོད་དེ། སྐྱེས་ནས་མ་ཤི་བར་དུ་ལུས་ཀྱི་རིགས་མཐུན་
གནས་པ་ལ་དབང་བྱེད་པས་དེ་ལྟར་བཤད་པའི་ཕྱིར། འཇིག་རྟེན་པའི་ཀུན་ནས་ཉོན་མོངས་
ཕྱོགས་ཀྱིས་བསྡུས་པའི་ཚོར་བ་ལྔ་ཆོས་ཅན། ཁྱོད་ལ་དབང་པོ་ཞེས་བརྗོད་པའི་རྒྱུ་མཚན་
ཡོད་དེ། ཉོན་མོངས་པའི་ཆོས་ལ་ལྷག་པར་དབང་བྱེད་པའི་ཕྱིར། འཇིག་རྟེན་པའི་དགེ་བས་
བསྡུས་པའི་དད་སོགས་དབང་པོ་ལྔ་ཆོས་ཅན། ཁྱོད་ལ་དབང་པོ་ཞེས་བརྗོད་པའི་རྒྱུ་མཚན་
ཡོད་དེ། རྣམ་བྱང་གི་ཆོས་ལ་དམིགས་པ་ལ་དབང་བྱེད་པའི་ཕྱིར། མཐོང་ལམ་དུ་གྱུར་པའི་
དད་སོགས་དབང་པོ་ལྔ་ཡིད་ཚོར་བ་བདེ་བ་ཡིད་བདེ་བཏང་སྙོམས་ཏེ་དགུ་ལ། དབང་པོ་
ཞེས་བརྗོད་པའི་རྒྱུ་མཚན་ཡོད་དེ། ཀུན་ཤེས་ཀྱི་དབང་པོ་ཐོབ་པ་དང༌། མཐོང་སྤང་སྤོང་བ་
ལ་དབང་བྱེད་པའི་ཕྱིར། སྒོམ་ལམ་དུ་གྱུར་པའི་དེ་དགུ་ལ་དབང་པོ་ཞེས་བརྗོད་པའི་རྒྱུ་མཚན་
ཡོད་དེ། ཀུན་ཤེས་ལྡན་པའི་དབང་པོ་ཐོབ་པ་དང༌། སྒོམ་སྤང་སྤོང་བ་ལ་དབང་བྱེད་པའི་
ཕྱིར༑ མི་སློབ་ལམ་དུ་གྱུར་པའི་དེ་དགུ་ལ་དབང་པོ་ཞེས་བརྗོད་པའི་རྒྱུ་མཚན་ཡོད་དེ། ལྷག་
མེད་མྱང་འདས་ཐོབ་པ་དང༌། མཐོང་ཆོས་བདེར་གནས་ལ་དབང་བྱེད་པའི་ཕྱིར། དེ་ལྟར་
ཡང༌། མཛོད་ལས། རང་གི་དོན་དང་ཐམས་ཅད་ལ། །དམིགས་པར་དབང་བྱེད་ཕྱིར་
དབང་དྲུག །ཕོ་ཉིད་མོ་ཉིད་ལ་དབང་ཕྱིར། །ལུས་ལ་ཕོ་དབང་མོ་དབང་དག །རིགས་
གནས་ཀུན་ནས་ཉོན་མོངས་དང༌། །རྣམ་པར་བྱང་ལ་དབང་བྱེད་ཕྱིར། །སྲོག་དང་ཚོར་བ་
རྣམས་དང་ནི། །དད་སོགས་དབང་པོ་ལྔར་འདོད་དོ། །མྱ་ངན་འདས་སོགས་གོང་ནས་གོང༌།།

442
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཐོབ་པ་ལ་ནི་དབང་བྱེད་ཕྱིར། །ཀུན་ཤེས་བྱེད་དང་ཀུན་ཤེས་དང༌། །དེ་བཞིན་ཀུན་ཤེས་ལྡན་
དབང་པོ། །ཞེས་གསུངས་པའི་ཕྱིར། ལྔ་པ་ནི། ཀུན་ནས་ཉོན་མོངས་ཕྱོགས་ཀྱི་དབང་པོ་
ལ་བཅུ་བཞིར་གྲངས་ངེས་པའི་རྒྱུ་མཚན་ཡོད་དེ། འཁོར་བར་འཇུག་པའི་རྟེན་གྱི་དབང་དུ་
བྱས་ནས་མིག་སོགས་དབང་པོ་དྲུག་བཞག །དེར་སྐྱེས་པའི་རྟེན་གྱི་དབང་དུ་བྱས་ནས་ཕོ་མོའི་
དབང་པོ་དང༌། དེར་གནས་པའི་དབང་དུ་བྱས་ནས་སྲོག་གི་དབང་པོ་བཞག །བདེ་སྡུག་ལ་
ལོངས་སྤྱོད་པའི་དབང་དུ་བྱས་ནས་ཚོར་བའི་དབང་པོ་ལྔ་བཞག་པའི་ཕྱིར། རྣམ་བྱང་གི་
དབང་པོ་ལ་བརྒྱད་དུ་གྲངས་ངེས་པའི་རྒྱུ་མཚན་ཡོད་དེ། རྣམ་བྱང་ལ་འཇུག་བའི་དབང་དུ་
བྱས་ནས་དད་སོགས་དབང་པོ་ལྔ་བཞག །དེར་སྐྱེས་པའི་དབང་དུ་བྱས་ནས་མི་ཤེས་པ་ཀུན་
ཤེས་པའི་དབང་པོ་དང༌། དེར་གནས་པའི་དབང་དུ་བྱས་ནས་ཀུན་ཤེས་ཀྱི་དབང་པོ་དང༌།
རྣམ་བྱང་ལ་ལོངས་སྤྱོད་པའི་དབང་དུ་བྱས་ནས་ཀུན་ཤེས་ལྡན་པའི་དབང་པོ་བཞག་པའི་ཕྱིར
དེ་ལྟར་ཡང༌། མཛོད་ལས། ཡང་ན་འཇུག་པའི་རྟེན་དང་ནི། །སྐྱེ་དང་གནས་དང་ཉེར་སྤྱོད་
ལས༑ ༑བཅུ་བཞི་དེ་བཞིན་ལྡོག་པ་ལ། །དབང་པོ་རྣམས་ནི་གཞན་ཡིན་ནོ། །ཞེས་གསུངས་
པའི་ཕྱིར།
༼ དབང་པོའི་ཐོབ་གཏོང་དང་། དབང་པོ་ལྡན་ཚུལ་བཅས་བཤད་པ། ༽
དྲུག་པ་ཐོབ་གཏོང་བཤད་པ་ལ། ཐོབ་ཚུལ། གཏོང་ཚུལ་བཤད་པ་གཉིས་ལས། དང་པོ་ནི།
མཛོད་ལས། འདོད་པར་དང་པོར་རྣམ་སྨིན་གཉིས། །རྙེད་དེ་རྫུས་ཏེ་སྐྱེ་བས་མིན། །དེ་ནི་
དྲུག་གམ་བདུན་ནམ་བརྒྱད། །གཟུགས་ན་དྲུག་གོ་གོང་མར་གཅིག །ཅེས་གསུངས་ལ།
དེའི་དོན་ནི། འདོད་པའི་མངལ་སྐྱེས་ཀྱི་སྐྱེ་སྲིད་ཀྱི་གནས་སྐབས་སུ་རྣམ་སྨིན་གྱི་དབང་པོ་
གཉིས་གསར་དུ་རྙེད་པ་ཡིན་ཏེ། ལུས་ཀྱི་དབང་པོ་དང་སྲོག་གི་དབང་པོ་གཉིས་གསར་དུ་
རྙེད་པའི་ཕྱིར། དེའི་རྒྱུད་ལ་ཡིད་ཀྱི་དབང་པོ་དང་བཏང་སྙོམས་ཀྱི་དབང་པོ་གཉིས་ཡོད་ཀྱང༌།
དེ་གསར་དུ་ཐོབ་པ་མ་ཡིན་ཏེ། དེ་གཉིས་སྐྱེ་སྲིད་ཀྱི་ཉོན་མོངས་ཅན་གྱི་དབང་པོར་སོང་བའི་

443
སྐབས་བཞི་པའི་སྤྱི་དོན།
ཕྱིར༑ འདོད་ཁམས་པའི་མཚན་མེད་ཀྱི་རྫུས་སྐྱེས་ཀྱི་སྐྱེ་སྲིད་ཀྱི་གནས་སྐབས་སུ་རྣམ་སྨིན་གྱི་
དབང་པོ་དྲུག་གསར་དུ་རྙེད་དེ། མིག་སོགས་དབང་པོ་ལྔ། སྲོག་དབང་སྟེ་དྲུག་གསར་དུ་
རྙེད་པའི་ཕྱིར། འདོད་ཁམས་པའི་མཚན་བཅས་ཀྱི་རྫུས་སྐྱེས་ཀྱི་སྐྱེ་སྲིད་ཀྱི་གནས་སྐབས་སུ་
རྣམ་སྨིན་གྱི་དབང་པོ་བདུན་གསར་དུ་རྙེད་པ་ཡིན་ཏེ། མིག་སོགས་དབང་པོ་དང་པོ་ལྔ།
སྲོག་གི་དབང་པོ། ཕོ་མོ་གང་རུང་གི་དབང་པོ་སྟེ་བདུན་གསར་དུ་རྙེད་པའི་ཕྱིར། འདོད་
ཁམས་པའི་མཚན་གཉིས་པའི་རྫུས་སྐྱེས་ཀྱི་སྐྱེ་སྲིད་ཀྱི་གནས་སྐབས་སུ་རྣམ་སྨིན་གྱི་དབང་པོ་
བརྒྱད་གསར་དུ་རྙེད་པ་ཡིན་ཏེ། མིག་སོགས་དབང་པོ་ལྔ། སྲོག་གི་དབང་པོ། ཕོ་མོའི་
དབང་པོ་གཉིས་ཏེ་བརྒྱད་གསར་དུ་རྙེད་པའི་ཕྱིར། གཟུགས་ཁམས་པའི་གང་ཟག་གི་སྐྱེ་སྲིད་
ཀྱི་སྐབས་སུ་རྣམ་སྨིན་གྱི་དབང་པོ་དྲུག་གསར་དུ་རྙེད་བ་ཡིན་ཏེ། མིག་སོགས་དབང་པོ་ལྔ།
སྲོག་གི་དབང་པོ་སྟེ་དྲུག་གསར་དུ་རྙེད་པའི་ཕྱིར། གཟུགས་མེད་ཀྱི་སྐྱེ་སྲིད་སྐབས་སུ།
རྣམ་སྨིན་གྱི་དབང་པོ་གཅིག་ཁོ་ན་གསར་དུ་རྙེད་པ་ཡིན་ཏེ། སྲོག་གི་དབང་པོ་གཅིག་ཁོ་ན་
རྙེད་པའི་ཕྱིར། གཉིས་པ་ནི། མཛོད་ལས། གཟུགས་མེད་དག་ཏུ་འཆི་བ་ནི། །སྲོག་དང་
ཡིད་དང་བཏང་སྙོམས་ཉིད། །འགག་པར་འགྱུར་རོ་གཟུགས་ན་བརྒྱད། །འདོད་པར་
བཅུའམ་དགུའམ་བརྒྱད། །རིམ་གྱིས་འཆི་བ་དག་ལ་བཞི། །དགེ་ལ་ཐམས་ཅད་དག་ཏུ་ལྔ།།
ཞེས་གསུངས། དོན་ནི། གཟུགས་མེད་པའི་གང་ཟག་ལུང་མ་བསྟན་གྱི་འཆི་སེམས་ཀྱིས་
འཆི་བའི་ཚེ་དབང་པོ་གསུམ་ཅིག་ཅར་དུ་འགག་པ་ཡིན་ཏེ། སྲོག་ཡིད་བཏང་སྙོམས་གསུམ་
ཅིག་ཅར་དུ་འགག་པའི་ཕྱིར། གཟུགས་ཁམས་པའི་གང་ཟག་ལུང་མ་བསྟན་གྱི་འཆི་སེམས་
ཀྱིས་འཆི་བའི་ཚེ་དབང་པོ་བརྒྱད་ཅིག་ཅར་དུ་འགག་པ་ཡིན་ཏེ། མིག་སོགས་དབང་པོ་ལྔ།
ངེས་ལྡན་གྱི་དབང་པོ་གསུམ་ཅིག་ཅར་དུ་འགག་པའི་ཕྱིར། འདོད་ཁམས་པའི་མཚན་གཉིས་
པའི་རྫུས་སྐྱེས་ལུང་མ་བསྟན་གྱི་འཆི་སེམས་ཀྱིས་འཆི་བའི་ཚེ་དབང་པོ་བཅུ་ཅིག་ཅར་དུ་འགག་
པ་ཡིན་ཏེ། མིག་སོགས་དབང་པོ་ལྔ། ངེས་ལྡན་གྱི་དབང་པོ་གསུམ། ཕོ་མོའི་དབང་པོ་
གཉིས་ཏེ་བཅུ་ཅིག་ཅར་དུ་འགག་པའི་ཕྱིར། འདོད་ཁམས་པའི་མཚན་བཅས་ཀྱི་རྫུས་སྐྱེས་

444
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
དེས་འཆི་བའི་ཚེ་དབང་པོ་དགུ་ཅིག་ཅར་དུ་འགག་པ་ཡིན་ཏེ། མིག་སོགས་དབང་པོ་དང་བོ་
ལྔ༑ ངེས་ལྡན་གྱི་དབང་པོ་གསུམ། ཕོ་མོ་གང་རུང་གི་དབང་པོ་གཅིག་སྟེ་དགུ་ཅིག་ཅར་དུ་
འགག་པའི་ཕྱིར། འདོད་ཁམས་པའི་མཚན་མེད་གྱི་རྫུས་སྐྱེས་དེས་འཆི་བའི་ཚེ་དབང་པོ་
བརྒྱད་ཅིག་ཅར་དུ་འགག་པ་ཡིན་ཏེ། མིག་སོགས་དབང་པོ་ལྔ། ངེས་ལྡན་གྱི་དབང་པོ་
གསུམ་སྟེ་བརྒྱད་ཅིག་ཅར་དུ་འགག་པའི་ཕྱིར། འདོད་པའི་མངལ་སྐྱེས་དེས་འཆི་བའི་ཚེ་
དབང་པོ་བཞི་ཅིག་ཅར་དུ་འགག་བ་ཡིན་ཏེ། ལུས་སྲོག་ཡིད་བཏང་སྙོམས་ཀྱི་དབང་པོ་བཞི་
ཅིག་ཅར་དུ་འགག་པའི་ཕྱིར། འདོད་པའི་མངལ་སྐྱེས་དགེ་སེམས་ཀྱིས་འཆི་བའི་ཚེ་དབང་པོ་
དགུ་ཅིག་ཅར་དུ་འགག་པ་ཡིན་ཏེ། དད་སོགས་དབང་པོ་ལྔ་ཅིག་ཅར་དུ་འགག་པ་གང་ཞིག།
དེའི་སྟེང་དུ་སྲོག་ཡིད་ལུས་བཏང་སྙོམས་ཀྱི་དབང་པོ་སྟེ་དགུ་ཅིག་ཅར་དུ་འགག་པ་ཡིན་པའི་
ཕྱིར༑ ༑འོ་ན། དགེ་སྦྱོང་ཚུལ་གྱི་འབྲས་བུ་དེ་དབང་པོ་དུས་འཐོབ་ཅེ་ན། མཛོད་ལས།
འབྲས་བུ་ཐ་མ་གཉིས་དགུས་འཐོབ། །གཉིས་ན་བདུན་དང་བརྒྱད་དང་དགུས། །བཅུ་གཅིག་
དག་གིས་དགྲ་བཅོམ་ཉིད། །འགའ་ཞིག་དག་ནི་སྲིད་ཕྱིར་རོ། །ཞེས་གསུངས། དོན་ནི།
འབྲས་བུ་ཐོག་མ་རྒྱུན་ཞུགས་དང༌། ཐ་མ་དགྲ་བཅོམ་པའི་འབྲས་བུ་གཉིས་དབང་པོ་དགུ་
དགུས་འཐོབ་སྟེ། རྒྱུན་ཞུགས་ཀྱི་འབྲས་བུ་ནི་དད་སོགས་དབང་པོ་ལྔ། ཡིད་དབང༌།
བསམ་གཏན་དང་པོའི་ཉེར་བསྡོགས་ཀྱི་ངོ་བོར་གྱུར་པའི་བཏང་སྙོམས་ཀྱི་དབང་པོ། །རྗེས་
བཟོད་བར་ཆད་མེད་ལམ་གྱི་ངོ་བོར་གྱུར་པའི་མི་ཤེས་པ་ཀུན་ཤེས་པའི་དབང་པོ། །ལམ་རྗེས་
ཤེས་ཀྱི་ངོ་བོར་གྱུར་པའི་ཀུན་ཤེས་ཀྱི་དབང་པོ་སྟེ་དགུས་འཐོབ་པའི་ཕྱིར། མཛོད་ཀྱི་ལུགས་
སོ༑ ༑དགྲ་བཅོམ་པའི་འབྲས་བུ་ནི། དད་སོགས་དབང་པོ་ལྔ། ཡིད་དབང་སྟེ་དྲུག
བཏང་སྙོམས་ཀྱི་དབང་པོ་ཡིད་བདེའི་དབང་པོ་སེམས་ཚོར་བདེ་བའི་དབང་པོ་གསུམ་པོ་གང་
རུང་གཅིག་དང༌། རྡོ་རྗེ་ལྟ་བུའི་ཏིང་ངེ་འཛིན་གྱི་ངོ་བོར་གྱུར་པའི་ཀུན་ཤེས་ཀྱི་དབང་པོ་དང༌།
མི་སློབ་ལམ་གྱི་ངོ་བོར་གྱུར་པའི་ཀུན་ཤེས་ལྡན་པའི་དབང་པོ་སྟེ་དགུ་ལ་བརྟེན་ནས་འཐོབ་སྟེ།
བསམ་གཏན་དང་པོའི་ཉེར་བསྡོགས་དང༌། བསམ་གཏན་དང་པོའི་དངོས་གཞི་སྙོམས་འཇུག་

445
སྐབས་བཞི་བའི་སྤྱི་དོན།
ཁྱད་པར་ཅན་དང་། བསམ་གཏན་བཞི་བ་ཡན་ཆད་ཀྱི་དངོས་གཞི་སྙོམས་འཇུག་གང་རུང་ལ་
བརྟེན་ནས་ཐོབ་ན་བཏང་སྙོམས་ཀྱི་དབང་པོ་དང༌། བསམ་གཏན་དང་པོའི་དངོས་གཞི་སྙོམས་
འཇུག་ཙམ་པོ་པ་དང༌། བསམ་གཏན་གཉིས་པའི་དངོས་གཞི་སྙོམས་འཇུག་གང་རུང་ལ་
བརྟེན་ནས་ཐོབ་ན་ཡིད་བདེ་བའི་དབང་པོ་དང༌། གསུམ་པའི་དངོས་གཞི་སྙོམས་འཇུག་ལ་
བརྟེན་ནས་ཐོབ་ན། སེམས་ཚོར་བདེ་བའི་དབང་པོ་ལ་བརྟེན་ནས་འཐོབ་པའི་ཕྱིར། ཕྱིར་འོང་
གི་འབྲས་བུ་དེ་དབང་པོ་བདུན་ལ་བརྟེན་ནས་འཐོབ་པ་ཡོད་དེ། འཇིག་རྟེན་པའི་ལམ་ལ་བརྟེན་
ནས་དངོས་སུ་ཐོབ་པའི་འབྲས་བུ་རིམ་གྱིས་པའི་ཕྱིར་འོང་གི་འབྲས་བུ་དེ་དད་སོགས་དབང་པོ་
ལྔ། ཡིད་ཀྱི་དབང་པོ། བཏང་སྙོམས་ཀྱི་དབང་པོ་སྟེ་བདུན་ལ་བརྟེན་ནས་འཐོབ་པའི་ཕྱིར།
འཇིག་རྟེན་ལས་འདས་པའི་ལམ་ལ་བརྟེན་ནས་དངོས་སུ་ཐོབ་པའི་ཕྱིར་འོང་གི་འབྲས་བུ་དེ་
དབང་པོ་བརྒྱད་ལ་བརྟེན་ནས་ཐོབ་པ་ཡོད་དེ། དད་སོགས་ལྔ། ཡིད བཏང་སྙོམས།
ཀུན་ཤེས་ཀྱི་དབང་པོ་དང་བརྒྱད་ལ་བརྟེན་ནས་འཐོབ་པའི་ཕྱིར། འབྲས་བུ་ཐོད་རྒལ་བའི་ཕྱིར་
འོང་གི་འབྲས་བུ་དེ་དབང་པོ་དགུ་ལ་བརྟེན་ནས་ཐོབ་པ་ཡོད་དེ། དད་སོགས་དབང་པོ་ལྔ།
ཡིད༑ བསམ་གཏན་དང་པོའི་ཉེར་བསྡོགས་ཀྱི་ངོ་བོར་གྱུར་པའི་བཏང་སྙོམས་ཀྱི་དབང་པོ།
རྗེས་བཟོད་པར་ཆད་མེད་ལམ་གྱི་ངོ་བོར་གྱུར་པའི་མི་ཤེས་པ་ཀུན་ཤེས་པའི་དབང་པོ། ལམ་
རྗེས་ཤེས་ཀྱི་ངོ་བོར་གྱུར་བའི་ཀུན་ཤེས་ཀྱི་དབང་པོ་སྟེ། དགུ་ལ་བརྟེན་ནས་འཐོབ་པའི་ཕྱིར།
འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་དབང་པོ་བདུན་དང་བརྒྱད་ལ་བརྟེན་ནས་
འཐོབ་པ་ཡོད་དེ། ཕྱིར་འོང་ལྟར་ཡིན་པའི་ཕྱིར། ཆགས་བྲལ་སྔོན་སོང་གི་ཕྱིར་མི་འོང་གི་
འབྲས་བུ་དབང་པོ་དགུ་ལ་བརྟེན་ནས་ཐོབ་པ་ཡོད་དེ། དད་སོགས་ལྔ། ཡིད། བཏང་
སྙོམས་ཡིད་བདེ་སེམས་ཚོར་བདེ་བའི་དབང་པོ་གསུམ་པོ་གང་རུང་གཅིག །རྗེས་བཟོད་བར་
ཆད་མེད་ལམ་གྱི་ངོ་བོར་གྱུར་པའི་མི་ཤེས་པ་ཀུན་ཤེས་པའི་དབང་པོ། །ལམ་རྗེས་ཤེས་ཀྱི་ངོ་
བོར་གྱུར་པའི་ཀུན་ཤེས་ཀྱི་དབང་པོ་སྟེ་དགུ་ལ་བརྟེན་ནས་འཐོབ་པའི་ཕྱིར། ཁོ་ན་རེ། ཉན་
ཐོས་དགྲ་བཅོམ་པའི་འབྲས་བུ་དེ་དབང་པོ་དགུ་ལ་བརྟེན་ནས་ཐོབ་པ་མི་འཐད་དེ། དེ་དབང་

446
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
པོ་བཅུ་གཅིག་ལ་བརྟེན་ནས་ཐོབ་པར་བསྟན་བཅོས་ཡེ་ཤེས་ལ་འཇུག་པར་བཤད་པའི་ཕྱིར་ན་
མ་ཁྱབ་སྟེ། དེ་ནི་དགྲ་བཅོམ་པ་འགའ་ཞིག་ཉམས་པ་སོར་ཆུད་པ་ཙམ་ལ་དགོངས་པའི་ཕྱིར།
བདུན་པ་ལ། ངེས་ལྡན་དང༌། སྲིད་ལྡན་གྱི་དབང་པོ་གཉིས་ལས། དང་པོ་ནི། མཛོད་
ལས༑ བཏང་སྙོམས་དང་ནི་སྲོག་དང་ནི། །ཡིད་དང་ལྡན་ལ་ངེས་གསུམ་ལྡན། །བདེ་ལུས་
ལྡན་ལ་བཞི་དག་དང༌། །མིག་སོགས་ལྡན་ལ་ལྔ་དང་ལྡན། །ཡིད་བདེ་ལྡན་ཡང་སྡུག་
བསྔལ་ལྡན། །བདུན་དང་མོ་ཡི་དབང་སོགས་ལྡན། །བརྒྱད་དང་ཀུན་ཤེས་ལྡན་པ་ཡི།།
དབང་པོར་ལྡན་ལ་བཅུ་གཅིག་ལྡན། ། ཀུན་ཤེས་བྱེད་པའི་དབང་ལྡན་ལ། །བཅུ་གསུམ་དག་
དང་ལྡན་པ་ཡིན། །ཞེས་གསུངས། དོན་ནི། བཏང་སྙོམས་སྲོག་ཡིད་གསུམ་པོ་གང་རུང་
གཅིག་དང་ལྡན་ན་དེ་གསུམ་ག་དང་ལྡན་པས་ཁྱབ་སྟེ། དེ་གསུམ་ངེས་ལྡན་གྱི་དབང་པོ་ཡིན་
པའི་ཕྱིར། བདེ་བའི་དབང་པོ་དང༌། ལུས་ཀྱི་དབང་པོ་གང་རུང་དང་ལྡན་ན་དབང་པོ་བཞི་
དང་ལྡན་པས་ཁྱབ་སྟེ། ངེས་ལྡན་གསུམ་དང་དབང་པོ་གཉིས་གང་རུང་དང་ལྡན་པས་ཁྱབ་
པའི་ཕྱིར། མིག་སོགས་དབང་པོ་དང་པོ་བཞི་པོ་གང་རུང་དང་ལྡན་ན་ང་པོ་ལྔ་དང་ལྡན་
པས་ཁྱབ་སྟེ། ངེས་ལྡན་གསུམ། ལུས་ཀྱི་དབང་པོ། མིག་སོགས་གང་རུང་གཅིག་སྟེ་ལྔ་
དང་ལྡན་པས་ཁྱབ་པའི་ཕྱིར། ཡིད་བདེའི་དབང་པོ་དང་ལྡན་ན་དབང་པོ་ལྔ་དང་ལྡན་པས་ཁྱབ་
སྟེ༑ ངེས་ལྡན་གསུམ། ལུས་དབང་ཁོ་རང་སྟེ་ལྔ་དང་ལྡན་པས་ཁྱབ་པའི་ཕྱིར། སྡུག་
བསྔལ་གྱི་དབང་པོ་དང་ལྡན་ན་དབང་པོ་བདུན་དང་ལྡན་པས་ཁྱབ་སྟེ། ངེས་ལྡན་གསུམ།
ཚོར་བ་བདེ་བའི་དབང་པོ། སྡུག་བསྔལ་གྱི་དབང་པོ། ཡིད་བདེའི་དབང་པོ། ལུས་ཀྱི་
དབང་པོ་རྣམས་དང་ལྡན་པས་ཁྱབ་པའི་ཕྱིར། ཕོ་མོའི་དབང་པོ་གཉིས་དང༌། ཡིད་མི་
བདེའི་དབང་པོ་གང་རུང་གཅིག་དང་ལྡན་ན་དབང་པོ་བརྒྱད་དང་ལྡན་པས་ཁྱབ་སྟེ། སྔ་མ་
བདུན་དང༌། དེ་གསུམ་གང་རུང་གཅིག་དང་ལྡན་པས་ཁྱབ་པའི་ཕྱིར། ཀུན་ཤེས་ཀྱི་དབང་པོ་
དང༌། ཀུན་ཤེས་ལྡན་པའི་དབང་པོ་གང་རུང་གཅིག་དང་ལྡན་ན་དབང་པོ་བཅུ་གཅིག་དང་ལྡན་
པས་ཁྱབ་སྟེ། དད་སོགས་ལྔ། ཡིད། ཡིད་བདེ། བདེ་བའི་དབང་པོ། བཏང་སྙོམས་ཀྱི་

447
སྐབས་བཞི་པའི་སྤྱི་དོན།
དབང་པོ་སྟེ་གདགས་གཞིའི་དབང་པོ་དགུའི་སྟེང་དུ། སྲོག་གི་དབང་པོ། ཁོ་རང་གཉིས་
གང་རུང་གཅིག་དང་ལྡན་པས་ཁྱབ་པའི་ཕྱིར། མི་ཤེས་པ་ཀུན་ཤེས་པའི་དབང་པོ་དང་ལྡན་ན་
དབང་པོ་བཅུ་གསུམ་དང་ལྡན་པས་ཁྱབ་སྟེ། གདགས་གཞིའི་དབང་པོ་དགུ། ལུས་ཀྱི་དབང་
བོ༑ སྲོག་གི་དབང་པོ། བཏང་སྙོམས་ཀྱི་དབང་པོ། ཁོ་རང་དང་ལྡན་པས་ཁྱབ་པའི་ཕྱིར།
གཉིས་པ་ནི། མཛོད་ལས། དགེ་མེད་ནང་ན་ཉུང་ལྡན་པ། །ལུས་ཚོར་སྲོག་ཡིད་བརྒྱད་དང་
ལྡན༑ །གཟུགས་མེད་བྱིས་པའང་དེ་བཞིན་ཏེ། བཏང་སྙོམས་སྲོག་ཡིད་དགེ་རྣམས་དང༌།།
མང་པོར་ལྡན་ལ་བཅུ་དགུ་སྟེ། །དྲི་མ་མེད་རྣམས་མ་གཏོགས་སོ། །མཚན་གཉིས་འཕགས་
པ་ཆགས་བཅས་ཏེ། མཚན་གཅིག་དྲི་མེད་གཉིས་མ་གཏོགས། །ཞེས་གསུངས། དོན་ནི།
དགེ་རྩ་ཆད་པའི་གང་ཟག་གི་རྒྱུད་ལ་དབང་པོ་བརྒྱད་དང་ལྡན་པ་སྲིད་དེ། ཚོར་བ་སོགས་ལྔ།
ལུས་སྲོག་ཡིད་དབང་སྟེ་བརྒྱད་དང་ལྡན་པ་སྲིད་པའི་ཕྱིར། གཟུགས་མེད་པའི་སོ་སྐྱེ་འགའ་
ཞིག་ལའང་དབང་པོ་བརྒྱད་དང་ལྡན་པ་སྲིད་དེ། དད་སོགས་ལྔ། བཏང་སྙོམས་སྲོག་ཡིད་
བརྒྱད་དང་ལྡན་པ་སྲིད་པའི་ཕྱིར། སོ་སྐྱེ་ཕལ་ཆེ་བ་དབང་པོ་བཅུ་དགུ་དང་ལྡན་པ་སྲིད་དེ།
དྲི་མེད་ཀྱི་དབང་པོ་གསུམ་མ་གཏོགས་བཅུ་དགུ་དང་ལྡན་པ་སྲིད་པའི་ཕྱིར། དེ་ཡང་གཙོ་བོར་
མཚན་གཉིས་པའི་སོ་སྐྱེའི་དབང་དུ་བྱས་པ་ཡིན་ཏེ། མཚན་གཉིས་པ་ཡིན་ན་དྲི་མེད་ཀྱི་དབང་
པོ་གསུམ་དང་མི་ལྡན་པས་ཁྱབ་པའི་ཕྱིར་ཏེ། དེ་ཡིན་ན་འཕགས་པ་མ་ཡིན་དགོས་པའི་ཕྱིར།
ཆགས་བཅས་ཀྱི་འཕགས་པ་འགའ་ཞིག་ཀྱང་དབང་པོ་བཅུ་དགུ་དང་ལྡན་པ་སྲིད་དེ། ཕོ་མོའི་
དབང་པོ་གང་རུང་གཅིག །དྲི་མེད་ཀྱི་དབང་པོ་གསུམ་པོ་གང་རུང་སྟེ་གཞན་བཅུ་བདུན་
རྣམས་དང་ལྡན་པ་སྲིད་པའི་ཕྱིར།

448
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
༼དབང་པོ་ཐ་མ་གསུམ་གྱི་ས་མཚམས་གཞུང་དུ་མ་ལས་བཤད་ཚུལ།༽
བརྒྱད་པ་ཐ་མ་གསུམ་གྱི་ས་མཚམས་བཤད་པ་ལ། མཛོད་ལས་གསུངས་ཚུལ། ཀུན་བཏུས་
ལས་གསུངས་ཚུལ། ཉི་ཁྲི་ལས་གསུངས་ཚུལ། བསྡུ་བ་ལས་བཤད་ཚུལ་ལོ། །དང་པོ་ནི།
མཐོང་ལམ་དུ་གྱུར་པའི་དད་སོགས་དབང་པོ་དགུ་ནི་མི་ཤེས་པ་ཀུན་ཤེས་པའི་དབང་པོ་དང༌།
འཇིག་རྟེན་ལས་འདས་པའི་སྒོམ་ལམ་དུ་གྱུར་པའི་དེ་དགུ་ནི་ཀུན་ཤེས་ཀྱི་དབང་པོ་དང༌། མི་
སློབ་ལམ་དུ་གྱུར་པའི་དེ་དགུ་ནི་ཀུན་ཤེས་ལྡན་པའི་དབང་པོར་འཇོག་གོ། དད་སོགས་དགུ་
ཡང་༑ དད་པ། བརྩོན་འགྲུས། དྲན་པ། ཏིང་ངེ་འཛིན། ཤེས་རབ། ཡིད། ཡིད་བདེ།
ཚོར་བ་བདེ་བ། བཏང་སྙོམས་ཀྱི་དབང་པོ་རྣམས་སོ། །དེ་ལྟར་ཡང་མཛོད་ལས། མཐོང་
སྒོམ་མི་སློབ་ལམ་ལ་དགུ། གསུམ་ཡིན་གསུམ་ནི་དྲི་མ་མེད། །ཅེས་གསུངས་པའི་ཕྱིར།
གཉིས་པ་ནི། སྦྱོར་ལམ་དང་མཐོང་ལམ་དང་པོ་བཅོ་ལྔས་བསྡུས་པའི་དད་སོགས་དབང་པོ་
དགུ་པོ་དེ། མི་ཤེས་པ་ཀུན་ཤེས་པར་བྱེད་པའི་དབང་པོ། ལམ་རྗེས་ཤེས་ནས་འཇིག་རྟེན་
ལས་འདས་པའི་སྒོམ་ལམ་དུ་གྱུར་པའི་དེ་དགུ་པོ་དེ་ཀུན་ཤེས་ཀྱི་དབང་པོ། །མི་སློབ་ལམ་དུ་
གྱུར་པའི་དེ་དགུ་པོ་དེ་ཀུན་ཤེས་ལྡན་པའི་དབང་པོར་འཇོག་སྟེ། ཀུན་བཏུས་ལས། མི་ཤེས་
པ་ཀུན་ཤེས་པར་བྱེད་པའི་དབང་པོ་གང་ཞེ་ན། སྦྱོར་བའི་མཐོང་ལམ་དང་མཐོང་བའི་ལམ་
གྱིས་སྐད་ཅིག་མ་བཅོ་ལྔ་ལ་དབང་བྱེད་པའོ། །ཀུན་ཤེས་པའི་དབང་པོ་གང་ཞེ་ན་མཐོང་བའི་
ལམ་གྱི་སེམས་ཀྱི་སྐད་ཅིག་བཅུ་དྲུག་པ་ལ་བརྟེན་ནས་སློབ་པའི་ལམ་ཐམས་ཅད་ལ་དབང་བྱེད་
པའོ༑ ༑ཀུན་ཤེས་ལྡན་པའི་དབང་པོ་གང་ཞེ་ན་མི་སློབ་ལམ་ལ་དབང་བྱེད་པའོ། །ཞེས་ཞེས་
གསུངས་པའི་ཕྱིར། གསུམ་པ་ནི། རྒྱུན་ཞུགས་ཞུགས་པ་དང་བྱང་སེམས་ཀྱི་མོས་སྤྱོད་ཀྱིས་
བསྡུས་པའི་དད་སོགས་ལྔ་མི་ཤེས་པ་ཀུན་ཤེས་པའི་དབང་པོ་དང༌། རྒྱུན་ཞུགས་ཕྱིར་འོང་
ཕྱིར་མི་འོང་ས་དང་པོ་ནས་དགུ་པའི་བར་གྱི་དད་སོགས་ལྔ་ཀུན་ཤེས་པའི་དབང་པོ་དང༌།
ཉན་རང་དགྲ་བཅོམ་པ། ས་བཅུ་པ་དང༌། དེ་བཞིན་གཤེགས་པའི་རྒྱུད་ཀྱི་དད་སོགས་ལྔ་པོ་

449
སྐབས་བཞི་པའི་སྤྱི་དོན།
དེ་ཀུན་ཤེས་ལྡན་པའི་དབང་པོར་འཇོག་སྟེ། ཉི་ཁྲི་ལས། དེ་ལ་མི་ཤེས་པ་ཀུན་ཤེས་པར་
བྱེད་པའི་དབང་པོ་གང་ཞེ་ན། སློབ་པའི་གང་ཟག་མངོན་པར་རྟོགས་པར་གྱུར་པ་རྣམས་ཀྱི་
དད་པའི་དབང་པོ་སྣང་བ་མེད་ཅིང་འདུལ་བར་བྱེད་པ་གང་ཡིན་པའོ། །ཞེས་དང༌། དེ་ལ་
ཀུན་ཤེས་པའི་དབང་པོ་གང་ཞེ་ན། སློབ་པའི་གང་ཟག་ཀུན་ཤེས་པ་དང་ལྡན་པ་རྣམས་ཀྱི་དད་
པའི་དབང་པོ་ནས་ཤེས་རབ་ཀྱི་དབང་པོའི་བར་ཏེ། ཞེས་དང༌། དེ་ལ་ཀུན་ཤེས་ལྡན་པའི་
དབང་པོ་གང་ཞེ་ན། མི་སློབ་པའི་གང་ཟག་དགྲ་བཅོམ་པ་དང༌། རང་སངས་རྒྱས་དང༌།
བྱང་ཆུབ་སེམས་དཔའ་དང༌། དེ་བཞིན་གཤེགས་པ་རྣམས་ཀྱི་དད་པའི་དབང་པོ་ནས་ཤེས་
རབ་ཀྱི་དབང་པོའི་བར་སྟེ། ཞེས་གསུངས་པའི་ཕྱིར། བཞི་པ་ལ། ཐེག་དམན་གྱི་དབང་དུ་
བྱས་པ་དང༌། ཐེག་ཆེན་གྱི་དབང་དུ་བྱས་པ་གཉིས་ལས། དང་པོ་ནི། སྦྱོར་ལམ་པ་རྒྱུན་
ཞུགས་ཞུགས་པའི་རྒྱུད་ཀྱི་དད་སོགས་ལྔ་མི་ཤེས་པ་ཀུན་ཤེས་པའི་དབང་པོ་དང༌། རྒྱུན་
ཞུགས་ཀྱི་འབྲས་བུ་ནས་བཟུང་སྟེ། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་བར་གྱིས་བསྡུས་
པའི་དད་སོགས་ལྔ་ཀུན་ཤེས་པའི་དབང་པོ་དང༌། མི་སློབ་ལམ་དུ་གྱུར་པའི་དད་སོགས་ལྔ་
ཀུན་ཤེས་ལྡན་པའི་དབང་པོར་འཇོག་སྟེ། བསྡུ་བ་ལས། མི་ཤེས་པ་ཀུན་ཤེས་པར་བྱེད་པའི་
དབང་པོའི་དོན་གང་ཞེ་ན། སྨྲས་པ་བདེན་པ་མངོན་པར་རྟོགས་པ་ལ་བརྩོན་པ་དེ་དག་གི་
ཕྱོགས་ལ་འདུན་པ་ནས་བཟུང་སྟེ་སྦྱོར་བའི་ལམ་ཐམས་ཅད་ལ་དབང་པོ་ལྔའི་དོན་གང་ཡིན་པ་
དེ་ཉིད་འདིའི་དོན་ཡིན་པར་བལྟ་བར་བྱའོ། །ཀུན་ཤེས་པའི་དབང་པོའི་དོན་གང་ཞེ་ན། སྨྲས་
པ་རྒྱུན་དུ་ཞུགས་པའི་འབྲས་བུ་ནས་བཟུང་སྟེ། རྡོ་རྗེ་ལྟ་བུའི་ཏིང་ངེ་འཛིན་གྱི་བར་གྱི་དབང་པོ་
ལྔའི་དོན་གང་ཡིན་པ་དེ་ཉིད་འདིའི་དོན་ཡིན་པར་བལྟ་བར་བྱའོ། །ཀུན་ཤེས་ལྡན་པའི་དབང་
པོའི་དོན་གང་ཞེ་ན། སྨྲས་པ་མི་སློབ་ལམ་ནས་བཟུང་སྟེ། ཕུང་པོ་ལྷག་མ་མེད་པའི་མྱ་ངན་
ལས་འདས་པའི་དབྱིངས་ཀྱི་བར་གྱི་དབང་པོ་ལྔའི་དོན་གང་ཡིན་པ་དེ་ཉིད་འདིའི་དོན་ཡིན་པར་
བལྟ་བར་བྱའོ། །ཞེས་གསུངས་པའི་ཕྱིར། མཐོང་ལམ་དུ་གྱུར་པའི་མི་ཤེས་པ་ཀུན་ཤེས་
པར་བྱེད་པའི་དབང་པོ་མེད་པ་མ་ཡིན་ཏེ། དེ་ཉིད་ལས། མི་ཤེས་པ་ཀུན་ཤེས་པར་བྱེད་པའི་

450
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
དབང་པོ་ནི་དགེ་སྦྱོང་ཚུལ་གྱི་འབྲས་བུ་ལ་ཐག་རིང་ཞིང་འཇིག་རྟེན་པའི་རྣམ་པར་རྟོག་པ་གང་
ཡིན་པ་དེ་ནི་ཟག་པ་དང་བཅས་པ་ཡིན་ལ། དགེ་སྦྱོང་ཚུལ་གྱི་འབྲས་བུ་དང་ཐག་མི་རིང་ཞིང་
འཇིག་རྟེན་ལས་འདས་པའི་རྣམ་པར་རྟོག་པ་གང་ཡིན་དེ་ནི་ཟག་པ་མེད་པ་ཡིན་པར་བལྟ་བར་
བྱའོ༑ ༑ཞེས་གསུངས་པའི་ཕྱིར། གཉིས་པ་ནི། ཐེག་ཆེན་གྱི་མོས་སྤྱོད་ཀྱིས་བསྡུས་པའི་
དད་སོགས་ལྔ་དང་པོ་དང༌། ས་དང་པོ་ནས་དགུ་པའི་བར་གྱི་དེ་གཉིས་པ་དང༌། ས་བཅུ་པ་
བ་དང༌། དེ་བཞིན་གཤེགས་པའི་ཐུགས་རྒྱུད་ཀྱི་དེ་གསུམ་པ་ཡིན་པའི་ཕྱིར་ཏེ། དེ་ཉིད་ལས།
བྱང་ཆུབ་སེམས་དཔའི་རྣམས་ཀྱི་མི་ཤེས་པ་ཀུན་ཤེས་པར་བྱེད་པའི་དབང་པོ་ལ་སོགས་པ་ཇི་
ལྟར་རྣམ་པར་བཞག་ཅེ་ན། སྨྲས་པ་མོས་པ་ལ་སྤྱོད་པའི་ས་ནི་དང་པོར་རྣམ་པར་བཞག་གོ།
དེ་ལས་གཞན་ལྷག་པའི་བསམ་པ་རྣམ་པར་དག་པ་ལ་ནི་གཉིས་པའོ། །དེ་བཞིན་གཤེགས་པ་
ལ་ནི་དབང་པོ་གསུམ་པ་རྣམ་པར་དག་པར་བལྟ་བར་བྱའོ། །ཞེས་གསུངས་པའི་ཕྱིར།
གཉིས་པ། དབང་རྟེན་ནི། འབྱུང་བ་བཞི་དང་འབྱུང་འགྱུར་གྱི་གཟུགས་དང་དབང་པོ་ཐ་མི་
དད་པར་འཇུག་པ་རྣམས་སོ། །གསུམ་པ་དབང་ཡུལ་ནི། གཟུགས་ནས་ཆོས་ཀྱི་བར་གྱི་
ཡུལ་དྲུག་པོ་རྣམས་ཡིན་ནོ། །བཞི་པ་བདག་ཏུ་འཛིན་ཚུལ་ལ་གཉིས་ཡོད་དེ། ངར་འཛིན་
པའམ་བདག་ཏུ་འཛིན་པ་དང༌། དེའི་འཁོར་ང་ཡི་བར་འཛིན་པའམ་བདག་གི་བར་འཛིན་པ་
གཉིས་སུ་ཡོད་པའི་ཕྱིར། དེ་གཉིས་ལ་རྒྱལ་པོ་དང་བློན་པོའི་སྒྲས་གསུངས་པའི་རྒྱུ་མཚན་
ཡོད་དེ། བདག་དང་བདག་གི་བ་ལ་དབང་སྒྱུར་བྱེད་དང་བསྒྱུར་བྱ་རུ་རྟོགས་པ་ཡོད་པ་ལ་
དགོངས་ནས་གསུངས་པའི་ཕྱིར། གཉིས་པ་ཁམས་གང་དུ་འཇོག་པ་ལ་ཡུལ་གྱི་དབང་དུ་
བྱས་ན་འདོད་ཁམས་ན་ཡུལ་དྲུག་ཀ་ཡོད། གཟུགས་ཁམས་ན་དྲི་རོ་མ་གཏོགས་ཡུལ་བཞི་
ཡོད༑ གཟུགས་མེད་ན་ཆོས་ཁམས་ཁོ་ན་ཡོད་དོ། །དབང་པོའི་ངོ་བོའི་དབང་དུ་བྱས་ན།
འདོད་ཁམས་ན་ཀུན་ནས་ཉོན་མོངས་ཕྱོགས་ཀྱི་དབང་པོ་བཅུ་བཞི་ཚང་བར་ཡོད། གཟུགས་
ཁམས་ན་ཕོ་མོ་དང་སྡུག་བསྔལ་གྱི་དབང་པོ་ཡིད་མི་བདེའི་དབང་པོ་རྣམས་མ་གཏོགས་ཀུན་
ནས་ཉོན་མོངས་ཕྱོགས་ཀྱི་དབང་པོ་བཅུ་ཡོད། གཟུགས་མེད་ཁམས་ན་གཟུགས་ཅན་ཀྱི་དབང་

451
སྐབས་བཞི་པའི་སྤྱི་དོན
པོ་ལྔ་དང༌། བདེ་བ་དང་ཡིད་བདེ་མ་གཏོགས་སྲོག་ཡིད་བཏང་སྙོམས་ཀྱི་དབང་པོ་གསུམ་
ཡོད་དེ། མཛོད་ལས། དྲི་མེད་མ་གཏོགས་འདོད་པར་གཏོགས། །ཕོ་མོའི་དབང་དང་སྡུག་
བསྔལ་དག །མ་གཏོགས་གཟུགས་གཏོགས་གཟུགས་ཅན་དང༌། །བདེ་བའང་མ་གཏོགས་
གཟུགས་མེད་གཏོགས། །ཞེས་གསུངས་པའི་ཕྱིར དེས་ན་འདོད་ཁམས་ན་དབང་པོ་བཅུ་
དགུ་ཡོད་དེ། དེར་དྲི་མེད་གསུམ་མ་གཏོགས་ལྷག་མ་ཐམས་ཅད་ཡོད་པའི་ཕྱིར། གཟུགས་
ཁམས་ན་བཅོ་ལྔ་ཡོད་དེ། དེར་དྲི་མེད་གསུམ་ཕོ་མོའི་དབང་པོ་གཉིས་ཚོར་བ་སྡུག་བསྔལ་
ཡིད་མི་བདེ་གཉིས་ཏེ་བདུན་མ་གཏོགས་ལྷག་མ་ཐམས་ཅད་ཡོད་པའི་ཕྱིར། དབང་པོའི་
མཚོན་ཚུལ་ལ། དབང་པོ་དེ་གྲོང་གི་དཔེས་སྟོན་པའི་རྒྱུ་མཚན་ཡོད་དེ། གྲོང་དེས་སྐྱེ་བོའི་
རྟེན་བྱེད་པ་བཞིན་དུ། མིག་སོགས་དབང་པོ་ལྔ་པོ་དེས་ཀྱང་རྣམ་པར་ཤེས་པའི་རྟེན་བྱེད་པའི་
ཕྱིར༑ དབང་རྟེན་དེ་གྲོང་ཁྱེར་གྱི་དཔེས་སྟོན་པའི་རྒྱུ་མཚན་ཡོད་དེ། གྲོང་ཁྱེར་དེས་གྲོང་གི་
རྟེན་བྱེད་པ་བཞིན་དུ། དབང་རྟེན་གྱིས་ཀྱང་དབང་པོའི་རྟེན་བྱེད་པའི་ཕྱིར། དབང་ཡུལ་དེ་
གྲོང་རྡལ་གྱི་དཔེས་སྟོན་པའི་རྒྱུ་མཚན་ཡོད་དེ། གྲོང་རྡལ་དེ་སྐྱེས་བུས་འཇུག་པ་སོགས་བྱེད་
པའི་ཡུལ་ཡིན་པ་བཞིན་དུ། དབང་ཡུལ་གཟུགས་སྒྲ་དྲི་རོ་རེག་བྱ་རྣམས་ཀྱང་རྣམ་པར་ཤེས་
པ་འཇུག་པ་སོགས་ཀྱི་ཡུལ་ཡིན་པས་དེ་ལྟར་བསྟན་པའི་ཕྱིར། རྣམ་པར་ཤེས་པ་ལ་བདག་གི་
སྒྲས་སྟོན་པའི་རྒྱུ་མཚན་ཡོད་དེ། སེམས་བྱུང་ལ་དབང་བསྒྱུར་བ་སོགས་ཡིན་པའི་རྒྱུ་མཚན་
གྱིས་དེ་ལྟར་བསྟན་པའི་ཕྱིར། སེམས་བྱུང་ལ་གང་ཟག་གི་སྒྲས་སྟོན་པའི་རྒྱུ་མཚན་ཡོད་དེ
རྣམ་པར་ཤེས་པའི་དབང་བསྒྱུར་བྱ་ཡིན་པའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། དེས་ན་
གྲོང་དང་གྲོང་ཁྱེར་དང་གྲོང་རྡལ་སོགས་ཀྱི་ཁྱད་པར་ཡོད་དེ། མ་ལ་ཡ་ལ་སོགས་པའི་ཡུལ་
དང༌། ཁྱིམ་གཅིག་ལ་སོགས་པ་ནི་གྲོང་དང༌། བཟོའི་བྱེ་བྲག་བཅོ་བརྒྱད་ཡོད་པ་ནི་གྲོང
དང༌། ཚོར་བ་མང་པོ་ཡོད་པ་ནི་གྲོང་རྡལ་དང༌། རིགས་བཞི་གནས་པའི་ཡུལ་ལ་ལྗོངས་
ཞེས་བྱ་བ་ཡིན་པའི་ཕྱིར། དོན་ནི། འགོག་པ་རྗེས་ཤེས་ཐོབ་པའི་རྗེས་ཐོབ་ལ་གནས་པའི་
སེམས་དཔའ་དབང་འབྲིང་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ།

452
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
འགོག་པ་རྗེས་བཟོད་ཀྱིས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་དང་ལྡན་པའི་
སེམས་དཔའ་ཡིན་པའི་ཕྱིར། དེས་ཤེས་བཟོད་གཞན་བཅོ་ལྔ་ལ་རིགས་འགྲེའོ།
སྒོམ་ལམ་པ་ཕྱིར་མི་ལྡོག་པའི་རྟགས་བཤད་པ་ལ།
༼ སྒོམ་ལམ་གྱི་ཁྱད་པར་བསྟན་པ།༽
༈ གསུམ་པ་སྒོམ་ལམ་པ་ཕྱིར་མི་ལྡོག་པའི་རྟགས་བཤད་པ་ལ། མཚམས་སྦྱར་བ་དང༌
དོན་བཤད་པ་གཉིས་ལས། དང་པོ་ནི། མཐོང་ལམ་པ་ཕྱིར་མི་ལྡོག་པའི་རྟགས་དེའི་འོག་ཏུ་
སྒོམ་ལམ་པ་ཕྱིར་མི་ལྡོག་པའི་རྟགས་འཆད་པའི་རྒྱུ་མཚན་ཡོད་དེ། མདོར་བསྟན་གྱི་གོ་རིམ་
དང་བསྟུན་པར་བཤད་པའི་ཕྱིར། ཞེས་འཆད་པ་ལ། དེའི་འོག་ཏུ་སྒོམ་པའི་ལམ་ལ་གནས་
པའི་ཕྱིར་མི་ལྡོག་པའི་མཚན་ཉིད་ཡིན་པ་ལས་ཞེས་གསུངས། གཉིས་པ་ལ། ཞར་བྱུང་
དང་༑ དཀྱུས་མའི་དོན་ནོ། །དང་པོ་ལ། སྒོམ་ལམ་གྱི་ཁྱད་པར་དང༌། ཁྱད་གཞིའི་སྒོམ་
ལམ་དང༌། དེའི་རབ་དབྱེ་དང་གསུམ་ལས། དང་པོ་ལ་གསུམ་ལས། དང་པོ་ནི། མདོར་
བསྟན་དང་བསྟུན་ན་དང་པོར་རྟགས་འཆད་རིགས་ནའང་དེ་དག་གི་སྒོམ་ལམ་གྱི་ཁྱད་པར་དང་
པོར་འཆད་པའི་རྒྱུ་མཚན་ཡོད་དེ། ཁྱད་པར་ཅན་སྒོམ་ལམ་ངེས་པ་ལ་དེའི་ཁྱད་པར་ངེས་
དགོས་པ་ཤེས་པར་བྱ་བའི་ཆེད་ཡིན་པའི་ཕྱིར་ཏེ། དཔལ་ཆོས་ཀྱི་གྲགས་པའི་ལུགས་ལས།
ཁྱད་པར་དང་ནི་ཁྱད་པར་གཞི། །འབྲེལ་དང་འཇིག་རྟེན་གཞུང་ལུགས་ནི། །བཟུང་ནས་དེ་
དག་བསྡམས་བྱ་སྟེ། །དེ་ལྟར་རྟོགས་ཀྱི་གཞན་དུ་མིན། །དཔེར་དབྱུག་ཅན་བཞིན། །ཞེས་
ཁྱད་པར་དུ་བྱེད་ཆོས་དབྱུག་པ་བློས་མ་བཟུང་བར་ཁྱད་པར་ཅན་དབྱུག་པ་ཅན་འཛིན་པའི་བློ་མི་
སྐྱེའོ་ཞེས་འབྱུང་བའི་ཕྱིར། ཞེས་མཚམས་སྦྱོར་བ་ལ། ལུགས་ལས་ཁྱད་པར་མ་བཟུང་བར་
ཁྱད་པར་ཅན་གྱི་བློ་མི་སྐྱེའོ་ཞེས་འབྱུང་བའི་ཕྱིར་རེ་ཤིག་སྒོམ་པའི་ལམ་གྱི་ཁྱད་པར། ཞེས་
གསུངས༑ གཉིས་པ་ནི། སྒོམ་པའི་ལམ་ནི་ཟབ་པ་སྟེ། །ཞེས་སོགས་གསུངས་པའི་ཕྱིར།

453
༢》 སྐབས་བཞི་པའི་སྤྱི་དོན།
གསུམ་པ་དེ་ཉིད་ཚིག་དོན་གྱི་སྒོ་ནས་བཤད་པ་ལ། སྟོང་པ་ཉིད་ལ་སོགས། ཞེས་སོགས་
གསུངས༑ འདི་ལ་ཡང༌། ཟབ་པ་སྒོམ་ལམ་གྱི་ཁྱད་པར་བསྟན་པ་དང༌། ཟབ་པ་རང་གི་ངོ་
བོ་དང༌། ཟབ་པའི་རྒྱུ་མཚན་དང་གསུམ་ལས། དང་པོ་ནི། མདོ་ལས། དེ་ནས་ཚེ་དང་
ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་རྣམ་པ་གང་དག་
དང་རྟགས་གང་དག་དང་མཚན་མ་གང་དག་གིས་ཕྱིར་མི་ལྡོག་པའི་བྱང་ཆེན་རབ་ཏུ་དབྱེ་བར་
བགྱིས༑ ཕྱིར་མི་ལྡོག་པའི་བྱང་ཆེན་གྱི་རྣམ་པ་དང་རྟགས་དང་མཚན་མ་རྣམས་བསྐལ་པ་
གངྒཱའི་ཀླུང་གི་བྱེ་མ་སྙེད་དུ་སྟོན་པར་སྤྱོད་ལགས་ན། བཅོམ་ལྡན་འདས་བྱང་ཆེན་ཕར་ཕྱིན་
དྲུག་ལ་སྤྱོད་པའི་ཚེ་གང་ལ་གནས་ཤིང་དྲན་པ་ཉེ་བར་བཞག་པ་བཞི་ཡོངས་སུ་རྫོགས་པར་
བགྱི་བ་དང༌། ཞེས་པ་ནས། སངས་རྒྱས་ཀྱི་ཆོས་མ་འདྲེས་པ་རྣམས་ཡོངས་སུ་རྫོགས་པར་
བགྱིད་པའི་གནས་ཟབ་མོ་རྣམས་ལེགས་པར་བསྟན་དུ་གསོལ། ཞེས་པའི་བར་གྱིས་བསྟན།
དེའི་དོན་བཤད་པ་ལ། སྒོམ་པའི་ལམ་ནི་ཟབ་པ་སྟེ། །ཞེས་དང༌། ཟབ་མོ་ཉིད་དང་ལྡན་
པའི་ཕྱིར་སྒོམ་པའི་ལམ་ཟབ་པ་ཡིན་ནོ། །ཞེས་གསུངས། གཉིས་པ་དེ་སྟོན་པ་ལ། བཅོམ་
ལྡན་འདས་ཀྱིས་བཀའ་སྩལ་པ། རབ་འབྱོར་ལེགས་སོ་ལེགས་སོ་རབ་འབྱོར་དེ་ལྟར་ཁྱོད་
ཕྱིར་མི་ལྡོག་པའི་བྱང་ཆེན་རྣམས་ཀྱི་དོན་དུ་དེ་བཞིན་གཤེགས་པ་ལ་གནས་ཟབ་མོ་རྣམས་ཞུ་
བར་སེམས་པ་ནི་ལེགས་སོ། །རབ་འབྱོར་གཟུགས་ཟབ་མོ་ཞེས་བྱ་བ་འདི་ནི་སྟོང་པ་ཉིད་ཀྱི་
ཚིག་བླ་དྭགས་སོ། །འདི་ནི་མཚན་མ་མེད་པའོ། །ཞེས་སོགས་གསུངས། དེའི་དོན་བཤད་
པ་ལ། ཟབ་མོ་སྟོང་པ་ཉིད་ལ་སོགས། །ཞེས་དང༌། སྟོང་པ་ཉིད་ལ་སོགས་པ་ཡིན་ལ།
ཞེས་གསུངས། གསུམ་པ་དེ་སྟོན་པ་ལ། གསོལ་པ། བཅོམ་ལྡན་འདས་གཟུགས་ཀྱི་དེ་
བཞིན་ཉིད་ཇི་ལྟ་བུ་ལགས། ཞེས་པ་ནས། གཟུགས་ཀྱི་དེ་བཞིན་ཉིད་ནི་དེ་ལ་གཟུགས་ཀྱང་
མེད་ལ་གཟུགས་ལས་གུད་ན་ཡང་དེ་བཞིན་ཉིད་མེད་དེ་གཟུགས་ཀྱི་དེ་བཞིན་ཉིད་ན་དེ་ལྟ་བུའོ།།
ཞེས་སོགས་གསུངས། དེའི་དོན་བཤད་པ་ལ། ཟབ་པ་དེ་ནི་སྒྲོ་འདོགས་དང༌། །སྐུར་བའི་

454
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
མཐའ་ལས་གྲོལ་བ་ཉིད། །ཅེས་དང༌། སྟོང་པ་ཉིད་ལ་སོགས་པ་ལ་ཡང་གཟུགས་མེད་ལ།
སྟོང་པ་ཉིད་ལ་སོགས་པ་གཟུགས་ལས་གཞན་པ་ཡང་མ་ཡིན་པས། གོ་རིམ་བཞིན་དུ་སྟོང་པ་
ཉིད་ལ་སོགས་པ་ལ་སྒྲོ་འདོགས་དང་སྐུར་བའི་མཐའ་ལས་གྲོལ་བ་ཉིད་གང་ཡིན་པ་དེ་ནི་ཟབ་
མོ་སྟེ། ཞེས་གསུངས། གཞུང་དོན་ནི། ཐེག་ཆེན་གྱི་སྒོམ་ལམ་ཆོས་ཅན། ཟབ་པ་ཞེས་
བརྗོད་པ་ཡིན་ཏེ། ཟབ་མོ་སྟོང་པ་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་
ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། འདིར་བསྟན་ཟབ་པའི་ངོ་བོ་ཡང་ཡོད་དེ།
སྟོང་པ་ཉིད་དང༌། མཚན་མ་མེད་པ། སྨོན་པ་མེད་པ། མངོན་པར་འདུ་བྱ་བ་མེད་པ།
སྐྱེ་བ་མེད་པ། འགག་པ་མེད་པ། འདོད་ཆགས་དང་བྲལ་བ། འགོག་པ། ཞི་བ། དེ་
བཞིན་ཉིད། ཡང་དག་མཐའ་རྣམས་འདིར་བསྟན་ཟབ་མོ་ཡིན་པའི་ཕྱིར། སྟོང་པ་ཉིད་ལ་
སོགས་པ་བཅུ་གཅིག་པོ་དེ་ཆོས་ཅན། ཟབ་པ་ཡིན་ཏེ། སྒྲོ་སྐུར་གྱི་མཐའ་དང་བྲལ་བའི་དེ་
བཞིན་ཉིད་ཡིན་པའི་ཕྱིར།
༼ ཁྱད་གཞི་སྒོམ་ལམ་བཤད་པ།
༈ གཉིས་པ་ཁྱད་གཞི་སྒོམ་ལམ་བཤད་པ་ལ་ཡང་གསུམ་ལས། དང་པོ་ནི། གོང་དུ་དེ་
ལྟར་སྒོམ་ལམ་གྱི་ཁྱད་པར་བྱེད་ཆོས་བསྟན་ནས་ད་ནི་ཁྱད་པར་གྱི་གཞི་སྒོམ་ལམ་རང་གི་ངོ་བོ་
སྟོན་ནོ། །ཞེས་མཚམས་སྦྱོར་བ་ལ། དེ་ལྟར་ཁྱད་པར་བསྟན་པས་ཁྱད་པར་གྱི་གཞི། ཞེས་
གསུངས༑ གཉིས་པ་ནི། ཁྱད་གཞི་སྒོམ་ལམ་གྱི་ངོ་བོ་སྟོན་པ་ལ། མཚན་ཉིད། མཚན་
གཞི༑ ཕན་ཡོན་གསུམ་རིམ་བཞིན་སྟོན་པ་ལ། མདོ་ལས། དེ་སྐད་ཅེས་གསོལ་པ་དང༌།
བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་བཀའ་སྩལ་ཏོ། །རབ་
འབྱོར་གང་གི་ཚེ་བྱང་ཆེན་ཤེར་ཕྱིན་ལ་ཇི་ལྟར་བྱ་བ་བཞིན་དུ་བདག་གིས་འདི་ལྟར་གནས་བར་
བགྱིའོ༑ ༑ཤེར་ཕྱིན་ལ་ཇི་ལྟར་ཉེ་བར་གནས་པ་བཞིན་བདག་གིས་འདི་ལྟར་བསླབ་པར་བྱའོ།།
ཤེར་ཕྱིན་ལ་ཇི་ལྟར་བཤད་པ་བཞིན་བདག་གིས་འདི་ལྟར་བསླབ་པར་བྱའོ། །ཤེར་ཕྱིན་ལ་ཇི་

455
སྐབས་བཞི་པའི་སྤྱི་དོན།
ལྟར་བཤད་པ་བཞིན་བདག་གིས་འདི་ལྟར་བསྒྲུབ་པར་བྱའོ་སྙམ་བས་ཤེར་ཕྱིན་དང་ལྡན་པའི་
གནས་པ་ཟབ་མོ་འདི་དག་ལ་སེམས་པར་ཡང་འགྱུར། འཇལ་བར་འགྱུར། ངེས་པར་རྟོག་
པར་འགྱུར་ན། ཞེས་དང༌། དེ་དེ་བཞིན་དུ་སྒྲུབ་པར་བྱེད། དེ་དེ་བཞིན་དུ་ངེས་པར་རྟོག་
པར་བྱེད། དེ་དེ་བཞིན་དུ་ཉེ་བར་རྟོག་པར་བྱེད། ཅེས་སོགས་དང༌། རབ་འབྱོར་འདི་ལྟ་སྟེ།
དཔེར་ན་སྐྱེས་བུ་འདོད་ཆགས་ལ་སྤྱོད་ཅིང་རྣམ་པར་རྟོག་པ་ཞིག་གིས་བུད་མེད་གཟུགས་བཟང་
ཞིང་མཛེས་པ་བལྟ་ན་སྡུག་པ་འགའ་ཞིག་དང་དུས་བཏབ་པ་ལ། བུད་མེད་དེ་ཡང་གཞན་
གྱིས་ཡོངས་སུ་བཟུང་བ་ཞིག་སྟེ། ཞེས་པ་ནས། རྒྱུའི་བར་དུ་ཡང་ཉེ་བར་མི་འགྲོའོ།།
ཞེས་པའི་བར་གསུངས། དེའི་དོན་བཤད་པ་ལ། ངེས་འབྱེད་ཡན་ལག་དང་མཐོང་བའི།།
ལམ་དང་སྒོམ་པའི་ལམ་ཉིད་ལ། །ཡང་དང་ཡང་དུ་སེམས་པ་དང༌། །འཇལ་དང་ངེས་རྟོག་
སྒོམ་པའི་ལམ། །ཞེས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ།
ཐོས་པ་དང་བསམ་པ་དང་བསྒོམས་པ་ལས་བྱུང་བའི་ཤེས་རབ་དག་གམ། ཏིང་ངེ་འཛིན་གྱི་
སྦྱོར་བ་དང་དངོས་དང་རྗེས་ལས་བྱུང་བའི་ཤེས་རབ་ཀྱིས་གོ་རིམ་བཞིན་དུ་ངེས་པར་འབྱེད་
པའི་ཡན་ལག་ལ་སོགས་པ་གསུམ་ལ་ངེས་པར་མཐོང་བའི་དོན་ཡང་དང་ཡང་དུ་སེམས་པ་
དང་༑ འཇལ་བ་དང་ངེས་པར་རྟོག་པ་དག་ནི་སྒོམ་པའི་ལམ་རྒྱུན་ཆགས་པ་ཡིན་ནོ། །ཞེས་
གསུངས༑ གཞུང་དོན་ནི། ངེས་འབྱེད་ཡན་ལག་གི་གནས་སྐབས་སུ་ཐོས་པའི་དོན་ལ་དཔྱོད་
པའི་རིགས་པ་བཞིས་ཡང་དང་ཡང་དུ་སེམས་པ་དང༌། མཐོང་ལམ་གྱི་གནས་སྐབས་སུ་
བསམ་པའི་དོན་ལ་མཉམ་པར་འཇོག་བཞིན་པའི་ཞི་གནས་དགུས་ཡང་དང་ཡང་དུ་འཇལ་བ་
དང་༑ སྒོམ་ལམ་གྱི་གནས་སྐབས་སུ་དོན་དགུ་པོ་དེ་འབྱེད་པ་དང༌། རབ་ཏུ་རྣམ་པར་འབྱེད་
པ་དང༌། ཡོངས་སུ་རྟོག་པ་དང༌། ཡོངས་སུ་དཔྱོད་པའི་ལྷག་མཐོང་བཞིས་ཡང་དང་ཡང་དུ་
ངེས་པར་རྟོག་པའི་སྦྱོར་མཐོང་སྒོམ་གསུམ་གྱི་སྐབས་སུ་རྟོགས་ཟིན་རྒྱུན་ཆགས་སུ་འབྱུང་བའི་
ཐེག་ཆེན་གྱི་རྗེས་ལ་མངོན་རྟོགས་ཆོས་ཅན། སྐབས་འདིར་བསྟན་གྱི་ཐེག་ཆེན་གྱི་སྒོམ་ལམ་
གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར།

456
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
༼ དེའི་རབ་དབྱེ་བཤད་པ།༽
༈ གསུམ་པ་དེའི་རབ་དབྱེ་བཤད་པ་ལ། དབྱེ་བ་དངོས་དང༌། ཕྱེ་བ་ལ་རྩོད་པ་སྤང་བ་དང་
གཉིས་ལས། དང་པོ་ལ་གསུམ་ལས། དང་པོ་ནི། དེ་ལྟ་བུའི་ཁྱད་གཞི་སྒོམ་ལམ་དེ་ལ་
གྲངས་ཀྱི་སྒོ་ནས་རྣམ་པ་དུ་ཞིག་ཡོད། ཅེས་དྲི་བའི་སྒོ་ནས་མཚམས་སྦྱོར་བ་ལ། དེ་རྣམ་པ་
དུ་ཞིག་ཅེ་ན། ཞེས་གསུངས། གཉིས་པ་ལ་མི་མཐུན་ཕྱོགས་ཆེ་འབྲིང་ཆུང་དགུ་དང༌།
གཉེན་པོའི་ཕྱོགས་ཆུང་འབྲིང་ཆེ་དགུ་ཡོད་པའི། དང་པོ་ནི། མི་མཐུན་ཕྱོགས་ཆེན་པོའི་ཆེན་
པོ་དང༌། གཉེན་པོ་ཆུང་ངུའི་ཆུང་ངུ་གཉིས་རིམ་བཞིན་སྟོན་པ་ལ། རབ་འབྱོར་གཞན་ཡང་
བྱང་ཆེན་ཤེར་ཕྱིན་དང་བྲལ་བས་བསྐལ་པ་གངྒཱའི་ཀླུང་གི་བྱེ་མ་སྙེད་ཀྱི་སངས་རྒྱས་དཀོན་
མཆོག་དང༌། ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་བ། རབ་འབྱོར་དེ་
བས་ཀྱང་བྱང་ཆེན་ཤེར་ཕྱིན་ཟབ་མོ་ཇི་སྐད་དུ་བསྟན་པ་འདི་ལ་བརྩོན་པར་བྱེད་ན་དེའི་བསོད་
ནམས་ཆེས་མང་དུ་འཕེལ་ལོ། །ཞེས་སོགས་གསུངས། དེ་ཆེན་པོའི་འབྲིང་དང༌། ཅིག་
ཤོས་ཆུང་ངུའི་འབྲིང་གཉིས་སྟོན་པ་ལ། རབ་འབྱོར་དེ་ཇི་སྙམ་དུ་སེམས། བྱང་ཆེན་ཤེར་
ཕྱིན་དང་བྲལ་བས་བསྐལ་པ་གངྒཱའི་ཀླུང་གི་བྱེ་མ་སྙེད་དུ་འདུག་ཅིང་རྒྱུན་དུ་ཞུགས་པ་ལ་ཡོན་
ཕུལ་ན། ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་བས་
ཀྱང་རིགས་ཀྱི་བུའ མ་རིགས་ཀྱི་བུ་མོ་ཤེར་ཕྱིན་ཟབ་མོ་ཇི་སྐད་དུ་བསྟན་པ་འདི་ལ་བརྩོན་པར་
བྱེད་ན། དེའི་བསོད་ནམས་མང་དུ་འཕེལ་ལོ། །ཞེས་སོགས་གསུངས། དེ་ཆེན་པོའི་ཆུང་
ངུ་དང༌། ཅིག་ཤོས་ཆུང་ངུའི་ཆེན་པོ་གཉིས་སྟོན་པ་ལ། རབ་འབྱོར་དེ་ཇི་སྙམ་དུ་སེམས།
བྱང་ཆེན་ཤེར་ཕྱིན་དང་བྲལ་བ་གང་ཞིག་བསྐལ་པ་གངྒཱའི་ཀླུང་གི་བྱེ་མ་སྙེད་དུ་འདུག་ཅིང་སྦྱིན་
པ་བྱིན་ན། ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་བས་
ཀྱང་རིགས་ཀྱི་བུའམ་རིགས་ཀྱི་བུ་མོ་གང་ཇི་ལྟར་བསྟན་པའི་ཤེར་ཕྱིན་ཟབ་མོ་འདི་ལ་གནས་
ཏེ་ཉི་མ་གཅིག་སྦྱིན་པ་བྱིན་པ་དང༌། ཞེས་སོགས་གསུངས། དེ་འབྲིང་གི་ཆེན་པོ་དང༌

457
སྐབས་བཞི་པའི་སྤྱི་དོན
ཅིག་ཤོས་འབྲིང་གི་ཆུང་ངུ་གཉིས་སྟོན་པ་ལ། རབ་འབྱོར་དེ་ཇི་སྙམ་དུ་སེམས། བྱང་ཆེན་
ཤེར་ཕྱིན་དང་བྲལ་བ་གང་ཞིག་བསྐལ་པ་གངྒཱའི་ཀླུང་གི་བྱེ་མ་སྙེད་དུ་ཆོས་ཀྱི་སྦྱིན་པ་བྱིན་ན།
ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་བས་ཀྱང་རིགས་
ཀྱི་བུའ མ་རིགས་ཀྱི་བུ་མོ་གང་གིས་ཤེར་ཕྱིན་འདི་ལ་ཇི་སྐད་དུ་བཤད་པ་བཞིན་དུ་ཉི་མ་གཅིག་
གནས་ཏེ་ཆོས་ཀྱི་སྦྱིན་པ་བྱིན་ན། ཞེས་སོགས་གསུངས། དེ་འབྲིང་གི་འབྲིང་དང༌། ཅིག་
ཤོས་འབྲིང་གི་འབྲིང་གཉིས་སྟོན་པ་ལ། རབ་འབྱོར་དེ་ཇི་སྙམ་དུ་སེམས། ཤེར་ཕྱིན་དང་
བྲལ་བའི་བྱང་ཆེན་གང་ཞིག་གིས་བསྐལ་པ་གངྒཱའི་ཀླུང་གི་བྱེ་མ་སྙེད་དུ་གནས་ཏེ། དྲན་ཉེ་
བཞི་དང༌། ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་བས་
ཀྱང་རིགས་ཀྱི་བུ་འམ་རིགས་ཀྱི་བུ་མོ་གང་གིས་ཇི་ལྟར་བསྟན་པའི་ཤེར་ཕྱིན་ལ་གནས་ཏེ་དྲན་
ཉེ་བཞི་དང༌། ཞེས་སོགས་གསུངས། དེ་འབྲིང་གི་ཆུང་ངུ་དང༌། ཅིག་ཤོས་འབྲིང་གི་ཆེན་
པོ་གཉིས་སྟོན་པ་ལ། རབ་འབྱོར་དེ་ཇི་སྙམ་དུ་སེམས། བྱང་ཆེན་ཤེར་ཕྱིན་དང་བྲལ་བ་གང་
གིས་བསྐལ་པ་གངྒཱའི་་ཀླུང་གི་བྱེ་མ་སྙེད་དུ་གནས་ཏེ་ཟང་ཟིང་གི་སྦྱིན་པ་དེ་དང༌། ཞེས་
སོགས་དང༌། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་བས་ཀྱང་རིགས་ཀྱི་
བུའ མ་རིགས་ཀྱི་བུ་མོ་ཤེར་ཕྱིན་ཟབ་མོ་འདི་ལ་ཇི་སྐད་བསྟན་པ་བཞིན་དུ་གནས་ཏེ་ཉི་མ་འགའ་
ཞིག་ཟང་ཟིང་གི་སྦྱིན་པ་དེ་དང༌། ཞེས་སོགས་གསུངས། དེ་ཆུང་ངུའི་ཆེན་པོ་དང༌། ཅིག་
ཤོས་ཆེན་པོའི་ཆུང་ངུ་གཉིས་སྟོན་པ་ལ། རབ་འབྱོར་དེ་ཇི་སྙམ་དུ་སེམས། རིགས་ཀྱི་བུའམ་
རིགས་ཀྱི་བུ་མོ་ཤེར་ཕྱིན་དང་བྲལ་བ་གང་ལ་ལས་བསྐལ་པ་གངྒཱའི་་ཀླུང་གི་བྱེ་མ་སྙེད་དུ་
གནས་ཏེ། འདས་པ་དང་མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་ལྡན་འདས་
ཉན་ཐོས་ཀྱི་དགེ་འདུན་དང་བཙས་པ་དང་བྱང་ཆུབ་སེམས་དཔའི་དགེ་འདུན་དང་བཅས་པ་
རྣམས་ཀྱི་དགེ་བའི་རྩ་བ་གང་ཇི་སྙེད་པ་དེ་ཐམས་ཅད་ལ་རྗེས་སུ་ཡི་རང་ནས་བླ་མེད་རྫོགས་
བྱང་དུ་ཡོངས་སུ་བསྔོ་ན། ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་བས་ཀྱང་རིགས་ཀྱི་བུའམ་རིགས་ཀྱི་བུ་མོ་གང་གིས་ཤེར་ཕྱིན་ཟབ་མོ་ཇི་སྐད་དུ་

458
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
བསྟན་པ་འདི་ལ་གནས་ཏེ་ཉི་མ་འགའ་ཞིག་དགེ་བའི་རྩ་བ་དེ། ཞེས་སོགས་གསུངས། དེ་
ཆུང་ངུའི་འབྲིང་དང༌། ཅིག་ཤོས་ཆེན་པོའི་འབྲིང་གཉིས་སྟོན་པ་ལ། གསོལ་པ། བཅོམ་
ལྡན་འདས་མངོན་པར་འདུ་བགྱི་བ་ཐམས་ཅད་ནི་རྣམ་པར་བརྟགས་པའོ། །ཞེས་བཅོམ་ལྡན་
འདས་ཀྱིས་བཀའ་སྩལ་ན། དེ་ཇི་ལྟར་རིགས་ཀྱི་བུའམ་རིགས་ཀྱི་བུ་མོ་དེའི་བསོད་ནམས་
ཆེས་མང་དུ་འཕེལ་བར་འགྱུར་ལགས། ཞེས་སོགས་དང༌། བཅོམ་ལྡན་འདས་ཀྱིས་བཀའ་
སྩལ་པ། རབ་འབྱོར་དེ་དེ་བཞིན་ནོ། །དེ་དེ་བཞིན་ཏེ། མངོན་པར་འདུ་བྱེད་པས་ནི་ཡང་
དག་པའི་ལྟ་བ་བསྐྱེད་པའམ་སྐྱོན་མེད་པར་འཇུག་པའམ། ཞེས་སོགས་གསུངས། མི་མཐུན་
ཕྱོགས་ཆུང་ངུའི་ཆུང་ངུ་དང༌། གཉེན་པོ་ཆེན་པོའི་ཆེན་པོ་གཉིས་སྟོན་པ་ལ། རབ་འབྱོར་
བྱང་ཆེན་དེ་ནི་སྟོང་པ་ཉིད་དེ་དག་ལ་གནས་ཤིང་ཇི་ལྟ་ཇི་ལྟར་མངོན་པར་འདུ་བྱེད་པ། ཞེས་
སོགས་ནས། བསོད་ནམས་འཕེལ་བར་འགྱུར་རོ། །ཞེས་པའི་བར་གྱིས་མི་མཐུན་ཕྱོགས་
དངོས་སུ་བསྟན་ནས་གཉེན་པོ་ཤུགས་ལ་བསྟན། དེའི་དོན་བཤད་པ་ལ། དེ་ནི་རྒྱུན་ཆགས་
ཡིན་པའི་ཕྱིར། །ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་
པ་ལ། བྱང་ཆུབ་སེམས་དཔའ་རྣམས་ཀྱི། ཞེས་སོགས་གསུངས། འདི་ལ་ཡང༌། སྤང་
གཉེན་གྱི་རིམ་པ་ལ་རྩོད་པ་སྤོང་བ་དང༌། སྤང་བྱའི་ངོ་བོ་ལ་རྩོད་པ་སྤོང་བ་གཉིས་ལས།
དང་པོ་ནི། མུན་པ་ཤིན་ཏུ་ཆེན་པོ་ནི་སྣང་བ་ཆུང་ངུས་སེལ་བ་ལ། ཆུང་ངུ་ནི་ཆེན་པོས་སེལ་
ཏོ་ཞེས་བྱ་བའི་དཔེས་རྣམ་པར་རྟོག་པ་ཆེན་པོ་དང༌། འབྲིང་དང་ཆུང་ངུ་རྣམས་རེ་རེ་ཞིང་ཆེན་
པོ་དང་འབྲིང་དང་ཆུང་ངུའི་བྱེ་བྲག་གིས་ཐ་དད་པའི་ཕྱིར། དེ་དག་གི་གཉེན་པོ་ཆུང་ངུ་དང་
འབྲིང་དང་ཆེན་པོ་རྣམས་ཀྱང་རེ་རེ་ཞིང་ཆུང་ངུ་དང་འབྲིང་དང་ཆེན་པོའི་བྱེ་བྲག་གིས་ཐ་དད་
པའི་ཕྱིར། ཞེས་གསུངས། གཉིས་པ་ནི། བྱང་ཆུབ་སེམས་དཔའ་རྣམས་ཀྱི་ཉོན་མོངས་པ་
ནི་རྣམ་པར་རྟོག་པའོ། །ཞེས་འབྱུང་བའི་ཕྱིར། ཞེས་བཤད། ཚིག་དོན་དངོས་དེ་འཆད་པ་
ལ༑ དེ་ལྟར་ན་དོན་དམ་པར་སྟོང་པ་ཉིད་ཀྱི་མཚན་ཉིད་ཀྱི་རྣམ་པའི་སྒོ་ནས་རྣམ་པར་རྟོག་པའི་
གཉེན་པོའི་དབྱེ་བ་ལས་གྲངས་བཞིན་དུ། འདོད་པའི་ཁམས་ལ་སོགས་པས་དགུ་དག་ཏུ་རྣམ་

459
སྐབས་བཞི་པའི་སྤྱི་དོན། དྷི
བ་དགུ་རྒྱུན་ཆགས་སུ་འབྱུང་བའི་ཕྱིར་སྒོམ་པའི་ལམ་ཡིན་ནོ། །ཞེས་གསུངས། གཞུང་དོན་
ནི་རིམ་བཞིན། ཐེག་ཆེན་གྱི་སྒོམ་ལམ་ཆོས་ཅན། ཁྱོད་ལ་དུ་མར་དབྱེར་རུང་སྟེ། ཁྱོད་ལ་
ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་ནས། དེ་ཆེན་པོའི་ཆེན་པོའི་བར་དགུར་དབྱེར་ཡོད་
པའི་ཕྱིར། དེ་ལ་དེ་དགུར་གྲངས་ངེས་པ་ཡང་ཡིན་ཏེ། དེ་བསྐལ་པ་གྲངས་མེད་གཉིས་སུ་
སྐད་ཅིག་སྔ་ཕྱི་རྒྱུན་ཆགས་སུ་འབྱུང་བའི་ཕྱིར། ཐེག་ཆེན་གྱི་སྒོམ་ལམ་དེ་ལ་ཆུང་འབྲིང་ཆེན་
པོའི་དབྱེ་བས་རྣམ་པ་དགུར་འབྱེད་པའི་རྒྱུ་མཚན་ཡོད་དེ། འདོད་པ་ནས་སྲིད་རྩེའི་བར་གྱི་
ཁམས་གསུམ་ས་དགུའི་སྒོམ་སྤང་གི་གཉེན་པོར་གྲང་མེད་གཉིས་སུ་རྒྱུན་ཆགས་སུ་འབྱུང་བའི་
ཕྱིར༑ སྒོམ་ལམ་དགུར་འབྱེད་ཚུལ་ཡོད་དེ། སྒོམ་སྤང་རྣམ་པར་རྟོག་པའི་གཉེན་པོའི་དབྱེ་
བ་ལས་སྤང་བྱ་དགུའི་གཉེན་པོར་གྲངས་བཞིན་དུ་སྒོམ་ལམ་དགུར་ཕྱེ་བའི་ཕྱིར། སྒོམ་སྤང་
རྣམ་པར་རྟོག་པའི་རྩ་བའི་དབྱེ་བ་ཆེ་འབྲིང་ཆུང་རྣམས་རེ་རེ་ཞིང་ཆེ་འབྲིང་ཆུང་ངུའི་བྱེ་བྲག་
གིས་ཐ་དད་པ་དགུ་ཡོད་པའི་ཕྱིར། སྤང་བྱ་དེ་དག་གི་གཉེན་པོ་སྒོམ་ལམ་ཆུང་འབྲིང་ཆེན་པོ་
རྣམས་ཀྱང་རེ་རེ་ཞིང་ཆུང་འབྲིང་ཆེན་པོའི་བྱེ་བྲག་གིས་ཐ་དད་པ་དགུར་ཡོད་པའི་ཕྱིར། ཁོ་ན་
རེ༑ གཉེན་པོ་ཆུང་རིམ་ནས་སྐྱེ་བས། སྤང་བྱ་ཆེ་རིམ་ནས་འགོག་པ་མི་འཐད་དེ། སྤང་བྱ་
ཆུང་ངུ་ལ་གཉེན་པོ་ཆེན་པོ་མི་དགོས། ཆེན་པོ་ཆུང་ངུས་སྤོང་མི་ནུས་པའི་ཕྱིར་ཏེ། དཔེར་ན
རྡེའུ་ནི་འཛུབ་མོ་རེས་ཀྱང་གཏོང་ནུས་ལ་རི་བོ་ནི་དེ་ལྟར་མ་ཡིན་པ་བཞིན་ནོ། །ཞེས་ཟེར་ན།
སྐྱོན་མེད་དེ། སྤང་དཀའ་སླ་ལ་ཆེ་ཆུང་དུ་འཇོག་ན་དེ་ལྟར་ཡིན་ཀྱང་འདིར་ནི་དྲི་མ་ཕྲ་རགས་
ལ་ཆུང་བ་དང་ཆེ་བར་འཇོག་པའི་ཕྱིར་ཏེ། ཁྲུས་མཁན་གྱིས་གོས་ཀྱི་དྲི་མ་རགས་པ་སྔོན་ལ་
བསལ་ནས་ཕྲ་བ་རྗེས་སུ་སེལ་བ་དང༌། མུན་པ་ཤིན་ཏུ་ཆེན་པོ་རགས་པ་ནི་སྣང་བ་ཆུང་ངུ་
སྒྲོན་མེའི་འོད་ཀྱིས་ཀྱང་སེལ་ལ། མུན་པ་ཆུང་ངུ་ཕྲ་བ་འགའ་ཞིག་ནི་སྣང་བ་ཆེན་པོ་ཉི་འོད་
ལྟ་བུས་སེལ་དགོས་པར་ཚད་མས་གྲུབ་པའི་ཕྱིར། ཁོ་ན་རེ། ཐེག་ཆེན་གྱི་སྒོམ་ལམ་ལ་
སྒོམ་སྤང་རྟོག་པའི་གཉེན་པོའི་དབྱེ་བས་དགུར་ཕྱེ་ནས་ཉོན་སྒྲིབ་ཀྱི་གཉེན་པོ་ནི་དབྱེ་བས་དེར་
མི་འབྱེད་པ་མི་འཐད་དེ། སྒོམ་སྤང་ལ་ཉོན་སྒྲིབ་ཀྱང་ཡོད་པའི་ཕྱིར་ན། སྐྱོན་མེད་དེ། ཉོན་

460
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
སྒྲིབ་དེ་སྒོམ་སྤང་རྟོག་པའི་ནང་དུ་འདུས་པའི་ཕྱིར། བྱང་ཆུབ་སེམས་དཔའ་རྣམས་ཀྱི་སྤང་བྱ་
ཉོན་མོངས་ནི་རྣམ་པར་རྟོག་པའོ། །ཞེས་རྒྱན་འགྲེལ་ལས་འབྱུང་བའི་ཕྱིར།
༼ དབྱེ་བ་ལ་རྩོད་པ་སྤོང་བ་སོགས་བཤད་པ།༽
༈ གཉིས་པ་ཕྱེ་བ་ལ་རྩོད་པ་སྤོང་བ་ལ། གཉེན་པོའི་གྲངས་ངེས་བ་དང༌། བྱེད་པ་ལ་རྩོད་
པ་སྤོང་བ་གཉིས་ལས། དང་པོ་ལ་རྩོད་བ་ལན་གཉིས་ལས། དང་པོ་ལ་མདོ་དང༌། བསྟན་
བཅོས་གཉིས་ལས། དང་པོ་ལ། གྲངས་མེད་སོགས་སུ་ཉེ་བར་མཚོན་པའི་མཚན་ཉིད་དང༌།
གྲང་མེད་ལ་རྩོད་པ་དངོས་གཉིས་རིམ་བཞིན་སྟོན་པ་ལ། གསོལ་པ། བཅོམ་ལྡན་འདས་
གྲངས་མ་མཆིས་པ་དང་གཞལ་དུ་མ་མཆིས་པ་དང་ཚད་མ་མཆིས་པ་ལ་བྱེ་བྲག་ཅི་མཆིས།
ཐ་དད་དུ་བགྱི་བ་གང་ཞིག་མཆིས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་
གྲངས་མེད་ཅེས་བྱ་བ་ནི་གང་འདུས་བྱས་ཀྱི་ཁམས་སམ་འདུས་མ་བྱས་ཀྱི་ཁམས་སུ་བགྲང་
བར་ཉེ་བར་མི་འགྲོའོ། །ཞེས་སོགས་དང༌། གསོལ་བ། བཅོམ་ལྡན་འདས་རྣམ་གྲངས་
གང་གིས་ན་གཟུགས་ཀྱང་གྲངས་མ་མཆིས་གཞལ་དུ་མ་མཆིས་ཚད་མ་མཆིས་པར་འགྱུར་བ་
ལགས༑ ཞེས་སོགས་གསུངས། གཉིས་པ་ནི། དེའི་དོན་བཤད་པ་ལ། རྒྱལ་བའི་ཡུམ་དེ་
དང་དེ་ལས་རྣམ་པ་རེ་རེའི་དབང་དུ་མཛད་དེ། བསོད་ནམས་གྲངས་མེད་པ་དང༌། གཞལ་དུ་
མེད་པ་དང༌། ཚད་མེད་པར་སྐྱེ་བར་གསུངས་པའི་ཕྱིར། བྱེ་བྲག་རྣམ་པ་མང་བ་མ་ཡིན་ནམ།
ཇི་ལྟར་རྣམ་པ་དགུ་ཞེས་བྱ་ཞེ་ན། ཞེས་གསུངས། དོན་ནི། ཁོ་ན་རེ། ཐེག་ཆེན་གྱི་སྒོམ་
ལམ་གྱི་བྱེ་བྲག་ལ་དབྱེ་བ་ནི་གྲངས་རྣམ་པ་དགུ་ལས་མང་བ་མ་ཡིན་ནམ་ཡིན་པར་ཐལ།
རྒྱལ་བའི་ཡུམ་གསུམ་པོ་དེ་དང་དེ་ལས་ཐེག་ཆེན་གྱི་སྒོམ་ལམ་གྱི་རྣམ་པ་རེ་རེའི་དབང་དུ་
མཛད་དེ། བསོད་ནམས་གྲངས་མེད་གཞལ་དུ་མེད་ཚད་མེད་གསུམ་སྐྱེ་བར་གསུངས་པའི་
ཕྱིར༑ ཁྱབ་སྟེ། འབྲས་བུའི་མང་ཉུང་རྒྱུའི་རྗེས་སུ་བྱེད་པའི་ཕྱིར། རྩ་རྟགས་གྲུབ་སྟེ།
ཇི་ལྟར་བྱང་ཆེན་ཤེར་ཕྱིན་དང་མ་བྲལ་བ་དེ་ལྟ་དེ་ལྟར་གྲངས་མེད་གཞལ་དུ་མེད་ཚད་མེད་

461
སྐབས་བཞི་པའི་སྤྱི་དོན།
བསོད་ནམས་འཕེལ་བར་འགྱུར་རོ། །ཞེས་སྒོམ་ལམ་དགུས་ཤེར་ཕྱིན་དང་མ་བྲལ་བ་ལ་དེ་
ལྟར་སྐྱེ་བར་གསུངས་པའི་ཕྱིར། འདོད་ན། རྣམ་པ་དགུར་བཞེད་དོ། །ཞེས་ཇི་ལྟར་ན་
གྲངས་རྣམ་པ་དགུ་ཞེས་བྱ་སྟེ་དེར་མ་ངེས་སོ་ཞེ་ན། ༈ གཉིས་པ་ལན་ལ། མདོ་དང་
བསྟན་བཅོས་གཉིས་ལས། དང་པོ་ནི། བཅོམ་ལྡན་འདས་ཀྱིས་བཀའ་སྩལ་པ། རབ་
འབྱོར་དེ་དེ་བཞིན་ནོ། །དེ་དེ་བཞིན་ཏེ། ཆོས་དེ་དག་ལ་དོན་ནམ་ཡི་གེ་ཐ་དད་དུ་བྱ་བར་
དམིགས་སོ། །རབ་འབོར་འོན་ཀང་བརྗོད་ད་མེད་པའི་དོན་ལ། དེས་ལས་མི་ཟད་པ་ཞེས་བྱ་
བའམ༑ གྲངས་མེད་པ་ཞེས་བྱ་བའམ། གཞལ་དུ་མེད་པ་ཞེས་བྱ་བའམ། ཚད་མེད་པ་
ཞེས་བྱ་བའམ། སྟོང་པ་ཞེས་བྱ་བ་ནས་མྱ་ངན་ལས་འདས་པ་ཞེས་མངོན་པར་བརྗོད་པ་གང་
ཡིན་པ་འདི་དེ་བཞིན་གཤེགས་པའི་ཐུགས་རྗེ་ཆེན་པོའི་རྒྱུ་མཐུན་གྱིས་བསྟན་པ་ཡིན་ནོ།།
ཞེས་གསུངས། གཉིས་པ་ལ། རྩ་འགྲེལ་གཉིས་ལས། དང་པོ་ནི། མདོ་དེའི་དོན་བཤད་
པ་ལ། གྲངས་མེད་ལ་སོགས་བསྟན་པ་རྣམས། ཞེས་སོགས་གསུངས། དེ་ཡང་རྐང་པ་
དང་པོ་གཉིས་ཉི་སྣང་དུ་རྩོད་པ་དང༌། ཕྱི་མ་གཉིས་ལན་དུ་མཛད་པའི་རྗེས་སུ་འབྲང་ནས་
ལེའུ་བརྒྱད་མ། རྣམ་གྲོལ་སྡེ། ཤེར་སྒྲོན། ཤནྟི་པ། ཟླ་འོད་རྣམས་སུ་ཡང་དེ་ལྟར་བཤད།
འགྲེལ་བ་ཆེ་ཆུང་གཉིས་དང་དེའི་རྗེས་འབྲང་རྣམས་དང་རཏྣ་ཀི་རྟིས་རྩོད་བ་ཁོང་ནས་བཏོན་ཏེ་
བཞི་ཀ་ལན་དུ་མཛད་ལ། འདི་ལྟར་ན་སྒོམ་ལམ་ཐ་མར་གྲངས་མེད་སོགས་གསུམ་སྐྱེ་བར་
གསུངས་པ་ལ་དེ་གསུམ་གྱི་མཚན་ཉིད་ཇི་འདྲ་བ་ཞུས་བའི་ལན་དུ་ཕྱིན་ཅི་ལོག་གི་སྒྲོ་འདོགས་
འགོག་པའི་སྒོ་ནས་མི་འདྲ་བ་གསུངས་པ་ནི། རབ་འབྱོར་གྲངས་མེད་ཞེས་བྱ་བ་ནི་གང་
འདུས་བྱས་ཀྱི་ཁམས་སམ་འདུས་མ་བྱས་ཀྱི་ཁམས་སུ་བགྲང་བར་ཉེ་བར་མི་འགྲོའོ།།
གཞལ་དུ་མེད་པ་ཞེས་བྱ་བ་ནི་དུས་གསུམ་ལ་ཚད་མི་དམིགས་པའོ། །ཚད་མེད་པ་ཞེས་བྱ་བ་
ནི༑ གང་ཟག་གི་རྣམ་པ་གཞན་གང་གིས་ཀྱང་ཚད་བཟུང་བར་མི་ནུས་པའོ། །ཞེས་གསུངས་
པ་དང༌། གཟུགས་སོགས་ཆོས་ཐམས་ཅད་ཀྱང་དེ་ལྟར་ཡིན་པའི་རྣམ་གྲངས་ཡོད་དམ་ཞེས་
པའི་ལན་དུ་ཡོད་པར་ཞལ་གྱིས་བཞེས་པ་དང༌། གང་གིས་དེ་ལྟར་འགྱུར་བའི་རྣམ་གྲངས་དེ་

462
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཞུས་པའི་ལན་དུ། སྟོང་པ་ཉིད་ཀྱིས་དེ་ལྟར་ཡིན་པར་གསུངས་པ་ལ། སྟོང་པ་ཉིད་གང་
ལགས་པ་དེ་ནི་མི་བས་ཏེ་གྲངས་མ་མཆིས་པ་ཡང་དེ་ལགས། ཚད་མ་མཆིས་པ་ཡང་དེ་
ལགས་ཏེ། བཅོམ་ལྡན་འདས་སྟོང་པ་ཉིད་ལ་ཟད་པ་མི་དམིགས། གྲངས་ཀྱང་མི་དམིགས།
གཞལ་བ་ཡང་མི་དམིགས། ཚད་ཀྱང་མི་དམིགས་ཏེ། བཅོམ་ལྡན་འདས་དེ་བས་ན་ཆོས་དེ་
དག་ལ་དོན་ནམ་ཡི་གེ་ཐ་དད་དུ་བགྱི་བ་མི་དམིགས་སོ། །ཞེས་སྟོང་ཉིད་ལ་དབྱེ་བ་མེད་པས་
དེ་ལ་དོན་དམ་པར་གྲངས་མེད་སོགས་ཀྱི་ཁྱད་པར་མེད་པས། དོན་དང་ཡི་གེའི་སྒོ་ནས་ཐ་
དད་དུ་བརྟགས་པར་མི་ནུས་པར་བརྩད་པ་དེ་བསྡུས་པ་ནི། གྲངས་མེད་ལ་སོགས་བསྟན་པ་
རྣམས༑ ཞེས་སོགས། སྟོང་ཉིད་ཡིན་པས་རྒྱུ་མཚན་གྱིས་གྲངས་མེད་སོགས་སུ་བརྗོད་ནས་
རྣམ་པ་གསུམ་དུ་བརྗོད་ན་འགལ་བ་སྙམ་དུ་བསམ་པའོ། །ཁགཉིས་པ་ནི དེ་ཉིད་ཚིག་དོན་གྱི་
སྒོ་ནས་བཤད་པ་ལ། གྲངས་མེད་པ་དང༌། གཞལ་དུ་མེད་པ་དང༌། ཚད་མེད་པ་བསྟན་
པའི་ཚིག་ཏུ་བརྗོད་པའི་ངོ་བོ་རྣམས་ཀྱི་ནི། དོན་དམ་པར་ན་སྒོམ་པའི་ལམ་ཇི་སྐད་བཤད་པའི་
མཚན་ཉིད་ཅན་དོན་གཅིག་ཏུ་རབ་ཏུ་སྦྱོར་བ་ལ་ལྡོག་པ་ལ་ལྟོས་ནས་ཉེ་བར་བསྐྱེད་པའི་ཐ་དད་
པ་ཉིད་ཀྱི་ངོ་བོར་དབྱེ་བར་བྱ་བ་བཟོད་པ་མ་ཡིན་ནོ། །ཀུན་རྫོབ་ཏུ་ནི་བཤད་པའི་ཆོས་ཀྱི་ངོ་བོ་
ཉིད་ཇི་སྐད་བཤད་ཅིང་བསྟན་པ་དེ་དག་བྱིས་པའི་སྐྱེ་བོ་རྣམས་ལ་འབྲས་བུ་ཆེན་པོ་སྐྱེ་བ་རབ་ཏུ་
སྟོན་པ་ཉིད་ཀྱིས་དམིགས་པ་མེད་པའི་ཐུགས་རྗེ་ཆེན་པོའི་རང་བཞིན་གྱི་ཆོས་ཀྱི་དབྱིངས་ཀྱི་རྒྱུ་
མཐུན་པར་གྱུར་པ་ཡིན་པར་དེ་བཞིན་གཤེགས་པ་བཞེད་པས་མང་པོ་ཉིད་དུ་ཐལ་བར་མི་
འགྱུར་རོ། །ཞེས་གསུངས། གཞུང་དོན་ནི། ཐེག་ཆེན་གྱི་སྒོམ་ལམ་གྱི་འབྲས་བུ་གྲངས་
མེད་སོགས་འབྱུང་ན་ཐེག་ཆེན་གྱི་སྒོམ་ལམ་ལ་དགུར་གྲངས་མ་ངེས་མི་དགོས་པར་ཐལ།
ཐེག་ཆེན་གྱི་སྒོམ་ལམ་གྱི་འབྲས་བུ་དོན་དམ་པར་མ་གྲུབ་ཅིང་ཐ་སྙད་དུ་སྒོམ་ལམ་དགུ་པོ་རེ་
རེས་འབྲས་བུ་གྲངས་མེད་འབྱིན་པར་སངས་རྒྱས་ཀྱིས་གཟིགས་པའི་ཕྱིར། ཐེག་ཆེན་གྱི་སྒོམ་
ལམ་དོན་དམ་པར་འབྲས་བུ་གྲངས་མེད་སོགས་མི་བསྐྱེད་པའི་རྒྱུ་མཚན་གྱིས། ཐེག་ཆེན་
སྒོམ་ལམ་ལ་དགུར་གྲངས་མ་ངེས་མི་དགོས་པར་ཐལ། ཐེག་ཆེན་གྱི་སྒོམ་ལམ་ཀྱི་འབྲས་བུ་

463
སྐབས་བཞི་པའི་སྤྱི་དོན།
དོན་དམ་པར་མ་གྲུབ་པའི་ཕྱིར། ཐ་སྙད་དུ་ཐེག་ཆེན་གྱི་སྒོམ་ལམ་གྱི་འབྲས་བུ་གྲངས་མེད་
སོགས་བསྐྱེད་པར་བསྟན་པ་ཆོས་ཅན། དགོས་པ་ཡོད་དེ། ཁྱོད་ལ་བརྟེན་ནས་གདུལ་བྱས་
སྒོམ་ལམ་གྱི་འབྲས་བུ་ལ་སྤྲོ་བ་སྐྱེས་ནས་རྒྱུ་སྒོམ་ལམ་ལ་འཇུག་པར་འགྱུར་བའི་དགོས་པ་
ཡོད་པའི་ཕྱིར།༈ གཉིས་པ་བྱེད་པ་ལ་རྩོད་པ་སྤང་བ་ལ། རྩོད་པ་དང་། ལན་གཉིས་ལས།
དང་པོ་ལ་གསུམ་ལས། དང་པོ་ནི། ཁོ་ན་རེ། སྒོམ་ལམ་གྱི་སྤང་གཉེན་ལ་ཉམས་ཐོབ་ཅུང་
ཟད་ཀྱང་མི་བྱེད་པར་ཐལ། ཆོས་ཐམས་ཅད་དོན་དམ་པར་མི་དམིགས་པ་གང་ཞིག། ཚོས་
ཐམས་ཅད་དོན་དམ་པར་མི་དམིགས་པའི་མཚན་ཉིད་ཡིན་པ་ཉིད་ཀྱིས་དེ་ལ་གོམས་པ་ཁྱད་
པར་དུ་འགྲོ་བའི་ཕུལ་དུ་བྱུང་བ་བྱར་མེད་པས་ཁྱབ་པའི་ཕྱིར། ཞེས་སྐྱེ་བོ་བློ་དམན་པའི་ངོར་
དོགས་པ་བསུ་བ་ཡིན་ནོ། །ཞེས་མཚམས་སྦྱོར་བ་ལ། སྟོང་པ་ཉིད་ཀྱི་མཚན་ཉིད་ཀྱིས་
གོམས་པ་ཕུལ་དུ་བྱུང་བ་བྱར་མེད་པ་མ་ཡིན་ནམ། དེའི་ཕྱིར་ཅུང་ཟད་ཀྱང་མི་བྱེད་པ་ཁོ་ནའོ་
སྙམ་པའི་སྐྱེ་བོ་བློ་དམན་པའི་ངོར་དོགས་པ་བསུ་བར། ཞེས་སོགས་གསུངས། གཉིས་པ་
ལ༑ བརྗོད་དུ་མེད་པ་ལ་ཉམས་པ་དང་འཕེལ་བ་མེད་པའི་རྩོད་པ་དེ་སྟོན་པ་ལ། མདོ་ལས།
གསོལ་པ། བཅོམ་ལྡན་འདས་ཆོས་རྣམས་ཀྱི་ཆོས་ཉིད་དེ་བཞིན་གཤེགས་པས་བསྟན་ལ་ཆོས་
ཉིད་དེ་ཡང་བརྗོད་དུ་མ་མཆིས་པ་ནི་ངོ་མཚར་ཆེའོ། །ཞེས་པ་ནས། བཅོམ་ལྡན་འདས་གལ་
ཏེ་བརྗོད་དུ་མ་མཆིས་པའི་དོན་ལ་འཕེལ་བ་དང་ཡོངས་སུ་འགྲིབ་པ་མ་མཆིས་ན་སྦྱིན་པའི་ཕར་
ཕྱིན་ལ་ཡང་འཕེལ་བ་དང་ཡོངས་སུ་འགྲིབ་པ་མ་མཆིས་པར་འགྱུར་རོ། །ཞེས་སོགས་
གསུངས༑ དེའི་དོན་བཤད་པ་ལ། དངོས་པོ་བརྗོད་དུ་མེད་པ་ལ། །ཞེས་སོགས་གསུངས།
གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། ཆོས་ཉིད་ཀྱི་རང་གི་ངོ་བོར་འདོད་
པའི་ལམ་གྱི་དངོས་པོས། ངོ་བོ་ཉིད་མེད་པ་ཉིད་ཀྱིས་ཡང་དག་པར་ན་དེ་ཉིད་དང༌། གཞན་
ཉིད་དང་གཉིས་ཀ་དང༌། གཉིས་ཀ་མ་ཡིན་པ་ཉིད་དུ་བརྗོད་དུ་མེད་པ་ལ་སྒོམ་པ་ཕུལ་དུ་ཕྱིན་
པར་བྱར་མེད་པའི་ཕྱིར། མི་མཐུན་པའི་ཕྱོགས་དང་གཉེན་པོ་དག་གོ་རིམ་བཞིན་དུ་བྲལ་བ་
དང་སྐྱེ་བར་མི་རུང་ངོ། །དེ་བས་ན་སྒོམ་པ་ཞེས་བྱ་བའི་ལམ་གྱིས་མི་མཐུན་པའི་ཕྱོགས་ཀྱི་ངོ་

464
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
བོ་ནི་ཅི་ཞིག་བོར། རྣམ་པར་བྱང་བ་ནི་ཅི་ཞིག་ཐོབ་སྟེ། ཅུང་ཟད་ཀྱང་མི་བྱེད་པ་ཉིད་པས་ཉེ་
བར་འགོད་པར་མི་བྱ་བ་ཁོ་ནའོ། །ཞེས་གསུངས། གཞུང་དོན་ནི། ཐེག་ཆེན་གྱི་སྒོམ་ལམ་
ཆོས་ཅན། ཁྱོད་ཀྱིས་སྤང་བྱ་ཉམས་པ་དང༌། གཉེན་པོ་འཕེལ་བའི་བྱ་བ་མི་བྱེད་པར་ཐལ།
ཁྱོད་བདེན་པའི་དངོས་པོར་མེད་པའི་ཕྱིར། ཁྱབ་སྟེ། བདེན་པའི་དངོས་པོར་བརྗོད་དུ་མེད་པ་
ལ་སྤང་བྱ་ཉམས་པ་དང་གཉེན་པོ་འཕེལ་བར་མི་རུང་བའི་ཕྱིར་ཞེས་ཟེར། ༈ གཉིས་པ་ལ།
ལན་དངོས་དང༌། དེ་ལ་རྩོད་པ་སྤང་བའོ། །དང་པོ་ལ་གསུམ་ལས། དང་པོ་ནི། སྤང་
གཉེན་ལ་བོར་ཐོབ་མི་བྱེད་པའི་ཚུལ་དེ་ལྟར་མ་ཡིན་ཏེ། རྒྱུ་མཚན་འོག་ནས་འབྱུང་བ་ལྟར་
ཡིན་པའི་ཕྱིར། ཞེས་མཚམས་སྦྱོར་བ་ལ། དེ་ལྟ་མ་ཡིན་ཏེ། འདི་ལྟར་ཞེས་གསུངས།
གཉིས་པ་ལ། སྣང་ཚོད་དུ་ཉམས་འཕེལ་བྱེད་པར་བསྟན་པ་དང༌། རང་བཞིན་ལ་ཉམས་
འཕེལ་མེད་པར་བསྟན་པའོ། །དང་པོ་ནི། མདོ་ལས། བཅོམ་ལྡན་འདས་ཀྱིས་བཀའ་སྩལ་
པ༑ རབ་འབྱོར་དེ་དེ་བཞིན་ནོ། །དེ་དེ་བཞིན་ཏེ། བརྗོད་དུ་མེད་པའི་དོན་ལ་ནི་འཕེལ་བ་
དང་ཡོངས་སུ་འགྲིབ་པ་མེད་དོ། །ཞེས་སོགས་གསུངས། དེའི་དོན་བཤད་པ་ལ། བྱང་
ཆུབ་ཇི་ལྟ་དེ་བཞིན་དུ། །འདི་ནི་འདོདཔའི་དོན་སྒྲུབ་བྱེད། །ཅེས་གསུངས། གཉིས་པ་ནི།
གསོལ་པ། བཅོམ་ལྡན་འདས་བླ་མེད་རྫོགས་བྱང་ཇི་ལྟ་བུ་ལགས། བཅོམ་ལྡན་འདས་ཀྱིས་
བཀའ་སྩལ་པ། རབ་འབྱོར་ཆོས་ཐམས་ཅད་ཀྱི་དེ་བཞིན་ཉིད་ཇི་ལྟ་བ་དེ་བཞིན་དུ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་བོ། །ཞེས་སོགས་གསུངས། དེའི་དོན་བཤད་པ་ལ།
བྱང་ཆུབ་དེ་བཞིན་ཉིད་མཚན་ཉིད། །དེ་ཡང་དེ་ཡི་མཚན་ཉིད་བཞེད། །ཅེས་གསུངས།
གསུམ་པ་ནི། གཞུང་དེ་རྣམས་ཚིག་དོན་གྱི་སྒོ་ནས་བཤད་པ་ལ། ཇི་ལྟར་ཁྱད་པར་དུ་བྱར་
མེད་པའི་དེ་བཞིན་ཉིད་ཀྱི་བྱང་ཆུབ་སྤྲོས་པ་མེད་པའི་ཡེ་ཤེས་ཀྱི་བདག་ཉིད་ཆོས་ཀྱི་སྐུ་ལ་
སོགས་པའི་རང་བཞིན་གྱི་སངས་རྒྱས་ཀྱི་བདག་པོ་ཙམ་གྱིས། གདུལ་བྱའི་སྐྱེ་བོ་རྣམས་ཀྱི་
བསོད་ནམས་དང་ཡེ་ཤེས་ཀྱི་རྗེས་སུ་མཐུན་པར་དོན་ཁྱད་པར་ཅན་སྣང་ཁའི་སེམས་བསྐྱེད་པའི་
སྒོ་ནས་མངོན་པར་འདོད་པའི་དོན་བྱེད་པ་དེ་བཞིན་དུ་བསྒོམས་པས་གློ་བུར་ཀྱི་དྲི་མ་དང་བྲལ་

465
སྐབས་བཞི་པའི་སྤྱི་དོན།
བའི་སྒོ་ནས་མངོན་སུམ་དུ་བྱས་པའི་ལམ་དེ་ཉིད་ཀྱི་མཚན་ཉིད་འདི་ཡང་ཀུན་རྫོབ་ཏུ་མངོན་པར་
འདོད་པའི་དོན་གྱི་བྱ་བ་བྱེད་དོ། །དོན་དམ་པར་ནི་ཉམས་པ་དང་འཕེལ་བ་དགག་པའི་ཚུལ་དུ་
བཞེད་པས་དེའི་ཚེ་སྦྱོར་བ་མེད་པ་ཉིད་སྦྱོར་བ་ཡིན་པའི་ཕྱིར་ཉེས་པ་མེད་དོ། །ཞེས་གསུངས།
གཞུང་དོན་ནི། ཐེག་ཆེན་གྱི་སྒོམ་ལམ་དོན་དམ་པར་འཕེལ་འགྲིབ་མེད་ན། ཐེག་ཆེན་གྱི་
སྒོམ་ལམ་གྱིས་སྤང་བྱ་ཉམས་པ་དང༌གཉེན་པོ་འཕེལ་བའི་བྱ་བ་བྱེད་པ་མེད་མི་དགོས་པར་
ཐལ༑ ཐེག་ཆེན་གྱི་སྒོམ་ལམ་དོན་དམ་པར་འཕེལ་འགྲིབ་མེད་ཀྱང་ཐ་སྙད་དུ་ཐེག་ཆེན་གྱི་
སྒོམ་ལམ་གྱིས་སྤང་བྱ་ཉམས་པ་དང༌། གཉེན་པོ་འཕེལ་བའི་བྱ་བ་བྱེད་པའི་ཕྱིར། དཔེར་ན།
བླ་ན་མེད་པའི་བྱང་ཆུབ་སྟེ་ཡེ་ཤེས་ཆོས་སྐུ་དོན་དམ་པར་འཕེལ་འགྲིབ་མེད་ཀྱང་ཐ་སྙད་དུ་
གདུལ་བྱའི་དོན་བྱེད་པ་དེ་བཞིན་ཡིན་པའི་ཕྱིར། ཁ་ཅིག །ཐེག་ཆེན་གྱི་སྒོམ་ལམ་དོན་དམ་
པར་མེད་ཀྱང་ཐ་སྙད་དུ་གདུལ་བྱའི་འདོད་དོན་སྒྲུབ་ནུས་ཏེ། རྟོགས་པ་ཡེ་ཤེས་ཆོས་སྐུ་ལ་
དེའི་ཕྱིར་ཟེར་ན། སེམས་ཙམ་པས་ཡེ་ཤེས་ཆོས་སྐུ་བདེན་མེད་དུ་ཁས་ལེན་པར་ཐལ།།
སྦྱོར་བ་འཐད་པའི་ཕྱིར། འདོད་མི་ནུས་ཏེ། དེས་དེ་བདེན་གྲུབ་ཏུ་ཁས་ལེན་པའི་ཕྱིར།
དེས་བདེན་གཉིས་བདེན་གྲུབ་ཏུ་ཁས་ལེན་པའི་ཕྱིར། དེས་ན་རྩ་འགྲེལ་འདི་དག་གི་དོན་ལ།
རྒྱན་སྣང་དུ་རྐང་པ་དང་པོ་གཉིས་ཀྱི་ཀུན་རྫོབ་ཏུ་ཁྱབ་པ་མ་གྲུབ་པའི་ལན་དུ་མཛད་ནས། ཕྱི་
མ་གཉིས་བྱང་ཆུབ་དང་ལམ་གྱི་ཡིན་ལུགས་ཇི་ལྟ་བ་བཞིན་དུ་སྟོན་པ་ལ་སྦྱར་ཏེ་སོ་སོར་བཤད་
དོ༑ ༑འགྲེལ་པ་འདིར་ནི་རྐང་པ་གསུམ་པ་དང་པོའི་གོང་དུ་བླངས་ནས་དཔེ་དང༌། བཞི་པ་
གཉིས་པའི་གོང་དུ་བླངས་ནས་དོན་དུ་མཛད་ནས་ལྷན་ཅིག་ཏུ་བྱས་ཏེ་ཀུན་རྫོབ་ཏུ་ཁྱབ་པ་མ་
གྲུབ་པའི་ལན། བྱང་ཆུབ་དང་ལམ་ལ་དོན་དམ་པར་དོན་བྱེད་པ་མེད་པའི་རྒྱུ་མཚན་དེ་བཞིན་
ཉིད་ཀྱི་རང་བཞིན་ཡིན་པ་དངོས་སུ་བསྟན་པས་རྒྱུ་མཚན་ཅན་གྱི་ཤུགས་ལ་བསྟན་ལ། རྐང་
པ་དང་པོའི་འགྲེལ་བ་ནི། ཇི་ལྟར་ཁྱད་པར་དུ་བྱར་མེད་པ། སངས་རྒྱས་ཀྱི་བདག་པོ།།
ཞེས་པ་ནས། དེ་བཞིན་དུ་ཞེས་པའི་བར་རོ། །གསུམ་པའི་འགྲེལ་བ་ནི། དེ་བཞིན་ཉིད་ཀྱི།།
ཞེས་པ་ནས། རང་བཞིན་གྱིས་ཞེས་པའོ། །བཞི་པའི་འགྲེལ་པ་ནི། དེ་བཞིན་ཉིད་ཀྱི་

466
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
མཚན་ཉིད་འདི་ཡང༌། ཞེས་པའོ། །གཉིས་པའི་འགྲེལ་བ་ནི། དེའི་ལྷག་མ་རྣམས་སོ།།
འདི་ལ་ཡང༌། ཀུན་རྫོབ་ཏུ་ཁྱབ་པ་མ་གྲུབ་པ། དོན་དམ་དུ་འདོད་ལན། དེ་གཉིས་ཀྱི་དོན་
བསྡུ་བའོ། །དང་པོ་ལ། དཔེ་འགོད་པ་དང་དོན་སྦྱར་བ་གཉིས་ལས། དང་པོ་ནི། ཇི་ལྟར་
ཁྱད་པར་དུ་བྱར་མེད་པའི། །ཞེས་སོགས་ཀྱིས་བཤད། གཉིས་པ་ནི། བསྒོམས་པས་གློ་
བུར་གྱི་ཞེས་སོགས་ཀྱིས་བཤད། གཉིས་པ་ནི། དོན་དམ་པར་ནི། ཞེས་སོགས་ཀྱིས་
བཤད༑ གསུམ་པ་ནི། དེའི་ཚེ། ཞེས་སོགས་ཀྱིས་བཤད། དོན་ནི། རིམ་པ་ལྟར་ཡེ་
ཤེས་ཆོས་སྐུ་དོན་དམ་པར་འཕེལ་འགྲིབ་མེད་ཀྱང་ཐ་སྙད་དུ་གདུལ་བྱའི་དོན་བྱེད་པ་མི་འགལ་
ཏེ༑ དེ་དོན་དམ་པར་འཕེལ་འགྲིབ་མེད་ཀྱང་ཐ་སྙད་དུ་སྔར་སློབ་ལམ་གྱི་གནས་སྐབས་སུ་
གོམས་པའི་ཀུན་རྫོབ་དང་དོན་དམ་བྱང་ཆུབ་ཀྱི་སེམས་ལ་བརྟེན་ནས་གདུལ་བྱའི་དོན་བྱེད་པའི་
ཕྱིར༑ ཐེག་ཆེན་གྱི་སྒོམ་ལམ་དོན་དམ་པར་འཕེལ་འགྲིབ་མེད་ན། དེས་སྤང་བྱ་ཉམས་པ་
དང༌། གཉེན་པོ་འཕེལ་བའི་བྱ་བ་མི་བྱེད་པར་ཐལ། དེ་ལྟར་ཡིན་ཀྱང་དེས་ཐ་སྙད་དུ་དེ་
འདྲའི་བྱ་བ་བྱེད་པའི་ཕྱིར། དཔེར་ན་ཡེ་ཤེས་ཆོས་སྐུ་དོན་དམ་པར་འཕེལ་འགྲིབ་མེད་ཀྱང་
དེས་ཐ་སྙད་དུ་གདུལ་བྱའི་དོན་བྱེད་པ་བཞིན་ནོ། །ཐེག་ཆེན་གྱི་སྒོམ་ལམ་གྱིས་སྤང་བྱ་ཉམས་
པ་དང༌། །གཉེན་པོ་འཕེལ་བའི་བྱ་བ་མི་བྱེད་པར་ཐལ། དེ་དོན་དམ་པར་འཕེལ་འགྲིབ་མེད་
པའི་ཕྱིར། ཞེས་པའི་ཐལ་འགྱུར་ཆོས་ཅན། ཁྱོད་དབུ་མ་པ་ལ་གནོད་བྱེད་ཀྱི་ཐལ་འགྱུར་
ཡང་དག་མ་ཡིན་ཏེ། དེས་ཁྱོད་ལ་ཐ་སྙད་དུ་ཁྱབ་མེད་ཀྱི་ལན་ཐེབས་པར་མ་ཟད་དོན་དམ་
པར་འདོད་ལན་དོན་མཐུན་ཐེབས་པའི་ཕྱིར། དེས་ན་ཐེག་ཆེན་གྱི་སྒོམ་ལམ་དེ་ལ་སྒོམ་སྤང་
གི་གཉེན་པོ་དགུར་འབྱེད་མི་རིགས་པའི་ཉེས་པ་མེད་དེ། ཐེག་ཆེན་གྱིས་སྒོམ་ལམ་དེས་དོན་
དམ་པར་སྤང་གཉེན་ཉམས་འཕེལ་མི་བྱེད་ཅིང་ཐ་སྙད་དུ་དེ་ཉམས་འཕེལ་བྱེད་པའི་ཕྱིར། ༈
གཉིས་པ་དེ་ལ་རྩོད་པ་སྤང་བ་ལ། རྩོད་པ་དང༌། ལན་གཉིས་ལས། དང་པོ་ལ་གསུམ་
ལས༑ དང་པོ་ནི། སེམས་ནི་སྔ་མས་བྱང་ཆུབ་པར། །ཞེས་སོགས་གསུངས་པ་ཆོས་ཅན
དགོས་པ་ཡོད་དེ། དོན་དམ་དུ་ཉམས་འཕེལ་མེད་པས་དོན་དམ་པར་གཞན་དོན་མི་བྱེད་པར་

467
སྐབས་བཞི་བའི་སྤྱི་དོན།
མ་ཟད་ཀུན་རྫོབ་ཏུ་ཡང་བྱང་ཆུབ་ཐོབ་པའི་དོན་བྱེད་པར་མི་རུང་ངོ་སྙམ་པའི་དོགས་པ་བསུ་
པར་བྱ་བའི་ཕྱིར་དུ་གསུངས་པའི་ཕྱིར། ཞེས་མཚམས་སྦྱོར་བ་ལ། དེ་ལྟར་ཡིན་ན་ཡང་ཀུན་
རྫོབ་ཏུ་ཡང་དོན་བྱེད་པར་མི་རུང་ངོ་སྙམ་པའི་དོགས་པ་བསུ་བར། ཞེས་གསུངས། གཉིས་
པ་ནི། མདོ་ལས། གསོལ་པ། བཅོམ་ལྡན་འདས་ཅི་ལགས་སེམས་དང་པོ་བསྐྱེད་པས་བྱང་
ཆེན་བླ་མེད་རྫོགས་བྱང་དུ་མངོན་པར་འཚང་རྒྱའམ ། འོན་ཏེ་སླད་མ་བསྐྱེད་པས་བྱང་ཆེན་བླ་
མེད་རྫོགས་བྱང་དུ་མངོན་པར་འཚང་རྒྱ། ཞེས་པ་ནས། བཅོམ་ལྡན་འདས་དེ་ལྟར་སེམས་
དང་སེམས་ལས་བྱུང་བའི་ཆོས་རྣམས་མི་འགྲོགས་ན། ཇི་ལྟར་དགེ་བའི་རྩ་བ་རྣམས་ཚོགས་
སུ་འགྱུར། དགེ་བའི་རྩ་བ་མ་བསགས་པར་ནི་བླ་མེད་རྫོགས་བྱང་དུ་མངོན་པར་འཚང་རྒྱ་
བར་མི་ནུས་སོ། །ཞེས་གསུངས། དེའི་དོན་བཤད་པ་ལ། སེམས་ནི་སྔ་མས་བྱང་ཆུབ་པར།
ཞེས་སོགས་གསུངས། གསུམ་པ་ནི། དེ་ཉིད་ཚིག་དོན་གྱི་སྒོ་ནས་འཆད་པ་ལ། སྔ་ཕྱིར་
གྱུར་པའི་སེམས། ཞེས་སོགས་གསུངས། དེ་ཡང་མདོ་དང་རྩ་བར་རྒོལ་བ་གཉིས་ལས་མ་
བྱུང་ཡང་སློབ་དཔོན་གྱིས་ཞིབ་ཏུ་མཐའ་དཔྱད་པར་དགོངས་ནས་གཉིས་ཁ་བསྐངས་ནས་
བཞིར་མཛད་དོ། །འདི་ལ་ཡང་ཐལ་བ་འགོད་པ་དང༌། རྟགས་སྒྲུབ་པ་གཉིས་ལས། དང་
བོ་ནི། དེ་བས་ན་ཇི་ལྟར་དོན་ཁྱད་པར་ཅན་སྣང་བའི་སེམས་བསྐྱེད་པའི་སྒོ་ནས་དོན་བྱེད་ཅེ་ན།
ཞེས་པས་བཤད། གཉིས་པ་ལ་སྐད་ཅིག་རེ་རེ་ལ་བརྟགས་པ་དང༌། སྐད་ཅིག་དུ་མ་ལ་
བརྟགས་པའི་རྩོད་པ་གཉིས་ལས། དང་པོ་དེ་སྟོན་པ་ལ། སྔ་ཕྱིར་གྱུར་བའི་སེམས་རེ་རེ་ལ་
སངས་རྒྱས་ཀྱི་བྱང་ཆུབ་སྒྲུབ་པར་བྱེད་པའི་རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་
དོན་མཐའ་དག་མི་སྣང་བའི་ཕྱིར། རེ་རེས་བྱང་ཆུབ་པར་ནི་རིགས་པ་མ་ཡིན་ནོ། །ཞེས་
གསུངས། གཉིས་པ་ལ། སྐད་ཅིག་དུ་མ་ཅིག་ཅར་དུ་སྐྱེད་པ་དང་། རིམ་ཅན་སྐྱེད་པ་ལ་
བརྟགས་པའི་རྩོད་པ་གཉིས་ལས། དང་པོ་དེ་སྟོན་པ་ལ། འདོད་པའི་དོན་སྒྲུབ་པར་བྱེད་པ་
སྣང་བའི་སེམས་ཅིག་ཅར་བྱུང་བ་མང་པོ་ཉིད་ཀྱིས་ཀྱང་མ་ཡིན་ཏེ། སེམས་ཅན་རྣམས་ནི་རྣམ་
པར་ཤེས་པའི་རྒྱུད་རེ་རེ་བའོ་ཞེས་འབྱུང་བས་མི་སྲིད་པའི་ཕྱིར་རོ། །ཞེས་གསུངས

468
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
གཉིས་པ་དེ་སྟོན་པ་ལ། བླ་ན་མེད་པའི་སངས་རྒྱས་ཀྱི་བྱང་ཆུབ་སྒྲུབ་པར་བྱེད་པ་དྲན་པ་ཉེ་
བར་བཞག་པ་ལ་སོགས་པ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་རྟོགས་པར་
འགྱུར་བའི་རང་གི་ངོ་བོ་རིམ་གྱིས་འབྱུང་བ་སེམས་བྱུང་བ་སྔ་ཕྱིར་གྱུར་པ་མང་པོ་ཉིད་ཀྱིས་
ཀྱང་མ་ཡིན་ཏེ། དེ་བྱུང་མ་ཐག་ཏུ་རྗེས་སུ་འགྲོ་བ་མེད་པ་ཉིད་དུ་འཇིག་བས་ན་ཕན་ཚུན་
འབྲེལ་བ་མེད་པའི་ཕྱིར། ཞེས་གསུངས། གཞུང་དོན་ནི། ཁོ་ན་རེ། ལམ་དུས་ཀྱི་ཀུན་
རྫོབ་དང་དོན་དམ་པའི་བྱང་ཆུབ་ཀྱི་སེམས་ཀྱིས་བྱང་ཆུབ་སྐྱེད་པ་མི་འཐད་པར་ཐལ། དེ་
འདྲའི་སེམས་སྐད་ཅིག་སྔ་མ་ཁོ་ནས་ཀྱང་བྱང་ཆུབ་ཐོབ་པར་རིགས་པ་མ་ཡིན་ལ། དེར་མ་
ཟད་དེ་འདྲའི་སྐད་ཅིག་ཕྱི་མ་ཁོ་ནས་ཀྱང་བྱང་ཆུབ་ཐོབ་པར་རིགས་པ་མ་ཡིན་པའི་ཕྱིར་ཏེ།
དེ་འདྲའི་སེམས་སྔ་ཕྱི་རྣམས་འཕྲད་པ་མེད་པའི་ཕྱིར། ཁ་ཅིག །སྐབས་འདིའི་སེམས་བསྐྱེད་
དེ་ས་བཅུ་བའི་སེམས་ཟག་མེད་བཅུ་ལ་བྱེད་དེ། སྐབས་འདིའི་མདོ་ལས། སེམས་དཔའ་
ཆེན་པོ་འདི་ས་བཅུ་པོ་འདི་ལ་སློབ་པ་ན། ཞེས་གསུངས་པའི་ཕྱིར་ཟེར་བ་མི་འཐད་དེ། དེའི་
ས་བཅུ་པོ་དེ་དཀར་པོ་རྣམ་མཐོང་གི་ས་ནས་བྱས་པ་རྟོགས་པའི་སའི་བར་བདུན་དང༌། ཉན་
ཐོས་དང༌། རང་རྒྱལ་དང་བྱང་སེམས་ཀྱི་ས་སྟེ་བཅུ་ལ་མདོ་དེ་ཉིད་ལས་བཤད་ཅིང༌། ཉི་
སྣང་ལས་ཀྱང་ས་བཅུ་པོ་དེ་སེམས་བསྐྱེད་ཀྱི་ཡུལ་དུ་བཤད་ཀྱི་ངོ་བོར་མ་བཤད་པའི་ཕྱིར།
དེས་ན་འདིར་སེམས་བསྐྱེད་ཞེས་པ་ཐེག་ཆེན་གྱི་ཚོགས་ལམ་ནས་ས་བཅུ་པའི་བར་གྱི་སེམས་
བསྐྱེད་ལ་བྱའོ། །ཁོ་ན་རེ། ཐེག་ཆེན་གྱི་སྒོམ་ལམ་དོན་དམ་པར་འཕེལ་འགྲིབ་མེད་ཀྱང་
དེས་ཐ་སྙད་དུ་སྤང་གཉེན་ཉམས་འཕེལ་བྱེད་པའི་དཔེར། ཀུན་རྫོབ་དང་དོན་དམ་པའི་བྱང་
ཆུབ་ཀྱི་སེམས་བསྐྱེད་པའི་སྒོ་ནས་བླ་མེད་བྱང་ཆུབ་སྒྲུབ་པའི་དོན་བཤད་པ་འགོད་པ་མི་འཐད་
པར་ཐལ། སེམས་བསྐྱེད་ཀྱིས་བླ་མེད་བྱང་ཆུབ་མི་འཐོབ་པར་བཤད་པའི་ཕྱིར། དེ་ཡང་
ཡིན་ཏེ། དེ་སྐད་ཅིག་སྔ་ཕྱི་རེ་རེ་ཁོ་ནས་ཀྱང་བྱང་ཆུབ་མི་འཐོབ། དེ་སྐད་ཅིག་སྔ་ཕྱི་གཉིས་
ཅིག་ཅར་དུ་འཚོགས་པས་དེ་མི་འཐོབ། དེ་སྐད་ཅིག་སྔ་ཕྱི་དུ་མ་རིམ་གྱིས་བྱུང་བས་ཀྱང་དེ་མི་
འཐོབ་པའི་ཕྱིར། དང་པོ་གྲུབ་སྟེ། སྐད་ཅིག་སྔ་མ་ཁོ་ནས་འཐོབ་ན་ཕྱི་མ་དོན་མེད་དུ་འགྱུར་

469
སྐབས་བཞི་པའི་སྤྱི་དོན
ཞིང་། ཕྱི་མ་ཁོ་ནས་འཐོབ་ན་སྔ་མ་དོན་མེད་དུ་འགྱུར་བའི་ཕྱིར། གཉིས་པ་གྲུབ་སྟེ། དེ་
སྐད་ཅིག་སྔ་ཕྱི་དུ་མ་ཅིག་ཅར་དུ་འཚོགས་པ་མི་སྲིད་པའི་ཕྱིར་ཏེ མདོ་ལས། སེམས་ཅན་
རྣམས་ནི་རྣམ་པར་ཤེས་པའི་རྒྱུད་རེ་རེ་བའོ། །ཞེས་གསུངས་པའི་ཕྱིར། ཁྱབ་སྟེ། སེམས་
བསྐྱེད་ནི་ཡིད་ཤེས་ཡིན་ལ། སེམས་ཅན་གྱི་རྒྱུད་ལ་ཡིད་ཀྱི་རྣམ་པར་ཤེས་པ་རིགས་མཐུན་
རྫས་ཐ་དད་པ་དུ་མ་ཅིག་ཅར་དུ་འབྱུང་བ་མེད་པའི་ཕྱིར། གསུམ་པ་གྲུབ་སྟེ། དེ་སྔ་མས་ཕྱི་
མ་ལ་ནུས་པ་འཇོག་པ་དང༌། ཕྱི་མས་ནུས་པ་དེ་གསོས་འདེབས་པ་མ་ཡིན་པའི་ཕྱིར་ཏེ།
དེ་སྐད་ཅིག་སྔ་ཕྱི་བདེན་པར་མ་གྲུབ་པའི་ཕྱིར། ཞེས་ཟེར། གཉིས་པ་ལ་གསུམ་ལས།
དང་པོ་ནི། མར་མེའི། ཞེས་སོགས་རྐང་པ་གཉིས་གསུངས་པ་ཆོས་ཅན། དགོས་པ་ཡོད་
དེ༑ སེམས་བསྐྱེད་སྐད་ཅིག་སྔ་ཕྱི་གང་རུང་རེ་རེ་ཁོ་ན་དང༌། སྐད་ཅིག་སྔ་ཕྱི་དུ་མ་ཅིག་ཅར་
དང་རིམ་གྱིས་སྐྱེས་ནས་ལྷན་ཅིག་ཏུ་འཚོགས་པ་དུ་མས་བྱང་ཆུབ་མི་འཐོབ་ན་བྱང་ཆུབ་མི་
འཐོབ་པར་བརྩད་པ་དེ་ནི་ཡང་དག་པ་མ་ཡིན་པས་དེའི་ལན་བསྟན་པར་བྱ་བའི་ཆེད་དུ་ཡིན་
པའི་ཕྱིར། ཞེས་མཚམས་སྦྱོར་བ་ལ། དེ་ནི་ཡང་དག་མ་ཡིན་པས། ཞེས་གསུངས།
གཉིས་པ་ནི། མདོ་ལས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དོན་འདི་
ཉིད་ཤེས་པར་བྱ་བའི་དོན་དུ་ཁྱེད་ལ་དཔེ་བསྟན་པར་བྱ་སྟེ། འདི་ནི་སྐྱེས་བུ་མཁས་པ་ལ་ལས་
དོན་དཔེས་ཡོངས་སུ་ཤེས་པར་འགྱུར་རོ། །རབ་འབྱོར་དེ་ཇི་སྙམ་དུ་སེམས། འབྲུ་མར་གྱི་
མར་མེ་འབར་བས་སྙིང་པོ་ཚིག་པར་འགྱུར་ན། མེ་ལྕེ་དང་པོ་དང་འཕྲད་པས་སྙིང་པོ་དེ་
འཚིག་གམ། ཞེས་སོགས་གསུངས། དེའི་དོན་བཤད་པ་ལ། མར་མེའི་དཔེ་ཡི་ཚུལ་གྱིས་
ནི༑ ཟབ་མོའི་ཆོས་ཉིད་རྣམ་པ་བརྒྱད། །ཅེས་གསུངས། གསུམ་པ་ནི། དེ་ཉིད་ཚིག་དོན་
གྱི་སྒོ་ནས་བཤད་པ་ལ། ཇི་ལྟར་མེ་ལྕེ་དང༌། ཞེས་སོགས་གསུངས། རྩ་འགྲེལ་འདི་
རྣམས་ཀྱི་དོན་ལ་ཡང༌། དངོས་ཀྱི་དོན་དང༌། དེ་གཞན་ཡང་མཚོན་པའི་ཚུལ་ལོ། །དང་པོ་
ནི༑ མར་མེའི་དཔེ་ཡེ་ཚུལ་གྱིས་ནི། ཞེས་དང༌། ཇི་ལྟར་མེ་ལྕེ་དང་སྙིང་པོ་འཕྲད་པའི་སྐད་
ཅིག་མ་དང་པོ་ལ། རང་གི་རྒྱུས་ཕན་ཚུན་གྱི་སྒོ་ནས་དུས་མཉམ་པ་དང་ཕྲད་པ་བསྐྱེད་པས་

470
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ཁྱད་པར་ཅན་དུ་མ་བྱས་པའི་ཕྱིར། སྐད་ཅིག་མ་གཉིས་པ་མེད་པར་རྒྱུ་དང་འབྲས་བུའི་མཚན་
ཉིད་སྲེག་པར་བྱེད་པ་དང༌། བསྲེག་པར་བྱ་བ་མེད་ལ། དེ་བཞིན་དུ་མེ་ལྕེ་དང་སྙིང་པོ་ཁྱད་
པར་ཅན་སྐྱེ་བ་སྐད་ཅིག་མ་གཉིས་པ་ལ་ཡང༌། རྟག་ཏུ་ཡོད་པ་ལ་སོགས་པར་ཐལ་བར་
འགྱུར་བས་སྐད་ཅིག་མ་དང་པོ་མེད་པར་ཀུན་རྫོབ་ཏུ་ཡང་འབྱུང་བ་མེད་པའི་ཕྱིར། ཞེས་
སོགས་ཀྱིས་བཤད། གཉིས་པ་ནི། ཟབ་མོའི་ཆོས་ཉིད་རྣམ་པ་བརྒྱད། །ཅེས་དང༌། ཇི་
སྐད་སྨོས་པའི་དཔེ་ཁོ་ནས་ཟབ་མོའི་ཆོས་ཉིད་རྣམ་པ་བརྒྱད་ཀྱང་ཁོང་དུ་ཆུད་པར་བྱ་བ་ཡིན་
པས༑ ཞེས་བཤད། དང་པོ་ལ་ཡང༌། དཔེ་འགོད་པ་དང༌། དཔེ་དོན་སྦྱར་བ་གཉིས་ལས
དང་པོ་ལ། ལྟོས་མེད་དུ་མི་བསྲེགས་པ་དང༌། ལྟོས་ནས་བསྲེགས་པ་གཉིས། དང་པོ་ལ།
སྐད་ཅིག་དང་པོས་མི་བསྲེགས་པ་དང༌། གཉིས་པས་མི་བསྲེགས་པ་གཉིས་ལས། དང་པོ་
ནི༑ ཇི་ལྟར། ཞེས་སོགས་ཀྱིས་བཤད། གཉིས་པ་ནི། དེ་བཞིན་དུ་མེ་ལྕེ་དྭང༌། ཞེས་པ་
ནས༑ ཀུན་རྫོབ་ཏུ་འབྱུང་བ་མེད་པའི་ཕྱིར། རྒྱུ་དང་འབྲས་བུའི་མཚན་ཉིད་སྲེག་པར་བྱེད་པ་
དང༌། བསྲེག་པར་བྱ་བ་མེད་དོ། །ཞེས་བཤད། གཉིས་པ་ནི། གང་གི་ཕྱིར་དེ་ལྟ་ཡིན་པ་
དེའི་ཕྱིར་གང་གི་ཚེ་རྐྱེན་ཉིད་འདི་པ་ཙམ་གྱི་བདག་ཉིད་ཀྱི་རྟེན་ཅིང་འབྲེལ་པར་འབྱུང་བའི་ཆོས་
ཉིད་ཀྱིས་མ་བརྟགས་གཅིག་པུར་ཉམས་དགའ་བ་ཉིད་དུ་རྒྱུ་དང་འབྲས་བུ་འབྲེལ་བའི་སྟོབས་
ཀྱིས་གཉིས་ཀ་འཕྲད་པའི་ཁྱད་པར་ཅན་གྱི་སྐད་ཅིག་དང་པོ་ལ་ལྟོས་ནས་དེས་བྱས་པ་མཐུ་ཕུལ་
དུ་ཕྱིན་པ་དང་ལྡན་པའི་ཁྱད་པར་ཅན་སྐད་ཅིག་མ་གཉིས་པ་ལ་སོགས་པ་ཡོད་ན། དེའི་ཚེ་རྒྱུ་
མེད་པར་ཞིག་ཀྱང་རྒྱུ་དང་འབྲས་བུ་དག་གོ་རིམ་བཞིན་དུ་དུས་མཉམ་དུ་སྐྱེ་བ་དང་འཇིག་པར་
དམིགས་པས་སྲེག་པར་བྱེད་པ་དང་བསྲེག་པར་བྱ་བ་ཡོད་དོ། །ཞེས་བཤད། གཉིས་པ་ནི།
དེ་བས་ན་སྐད་ཅིག་མ་དང་པོས་ཀྱང་མེ་ལྕེའི་སྐད་ཅིག་མ་གཉིས་པ་ལ་མ་ལྟོས་པར་སྙིང་པོ་མི་
བསྲེགས་ལ། སྐད་ཅིག་མ་གཉིས་པས་ཀྱང་མེ་ལྕེའི་སྐད་ཅིག་མ་དང་པོ་ལ་མ་ལྟོས་པར་སྙིང་
པོ་མེ་བསྲེགས་པ་ཞེས་བྱ་བ་མར་མེའི་དཔེའི་ཚུལ་སྐད་ཅིག་མ་སྔ་ཕྱིར་གྱུར་བ་གཉིས་ཡུལ་
གཅིག་ལ་ཉེ་པར་སྦྱོར་བ་ཤེས་པར་བྱེད་པ་ལྷུར་ལེན་པས་སྐད་ཅིག་སྔ་མ་བཞིན་དུ་བྱང་ཆུབ་

471
: སྐབས་བཞི་པའི་སྤྱི་དོན།
སྒྲུབ་པར་བྱེད་པ་དངོས་པོ་ཚད་ཡོད་པ་ཞིག་སྣང་བའི་རྣམ་པར་ཤེས་པ་སྔ་མ་ལ་ངབརྟེན་ནས།
དེ་ལ་སྣང་བའི་དོན་གྱིས་དབེན་པ་ལྷག་པར་ཁྱད་པར་དུ་འཕགས་པའི་དོན་སྣང་བའི་རྣམ་པར་
ཤེས་པ་ཕྱི་མ་སྐྱེ་བས་བྱང་ཆུབ་འཐོབ་པར་རིགས་སོ། །ཞེས་བརྗོད། །གཞུང་དོན་ནི། རིམ་
པ་ལྟར་ཐེག་ཆེན་སེམས་བསྐྱེད་སྐད་ཅིག་སྔ་ཕྱི་བདེན་པར་མེད་ན། དེ་གཉིས་བསྡོམས་པས་
རང་འབྲས་བྱང་ཆུབ་མི་སྐྱེད་པར་ཐལ་བའི་སྐྱོན་མེད་དེ། དེ་གཉིས་བདེན་པར་མེད་ཀྱང་དེ་
སྐད་ཅིག་སྔ་ཕྱི་རིམ་བཞིན་དུ་འབྱུང་བ་རྣམས་ཕན་ཚུན་བལྟོས་ནས་རང་འབྲས་སྐུ་གསུམ་སྐྱེད་
པའི་ཕྱིར། དཔེར་ན། མར་མེ་སྐད་ཅིག་སྔ་ཕྱི་ཕན་ཚུན་བལྟོས་ནས་སྡོང་བུ་སྣུམ་ལྡན་སྲེག་
པར་བྱེད་པ་བཞིན་ནོ། །དཔེའི་སྒོ་ནས་ལན་མཛད་པ་ཆོས་ཅན། དགོས་པ་ཡོད་དེ། ཁྱོད་ལ་
བརྟེན་ནས་སྐྱེ་འགག་ཟབ་པ་སོགས་ཟབ་མོ་རྣམ་པ་བརྒྱད་བདེ་བླག་ཏུ་རྟོགས་པར་བྱ་བའི་ཆེད་
ཡིན་པའི་ཕྱིར། མར་མེ་སྐད་ཅིག་དང་པོ་ཆོས་ཅན། ཁྱོད་མར་མེ་སྐད་ཅིག་གཉིས་པ་ལ་
ལྟོས་མེད་དུ་སྡོང་བུ་སྣུམ་ལྡན་རྫོགས་པར་སྲེག་ནུས་མ་ཡིན་ཏེ། ཁྱོད་སྡོང་བུ་སྣུམ་ལྡན་རྫོགས་
པར་སྲེག་པ་མར་མེ་སྐད་ཅིག་གཉིས་པ་ལ་ལྟོས་པའི་ཕྱིར། མར་མེ་སྐད་ཅིག་གཉིས་པ་ཆོས་
ཅན༑ ཁྱོད་མར་མེ་སྐད་ཅིག་དང་པོ་ལ་ལྟོས་མེད་དུ་སྡོང་བུ་སྣུམ་ལྡན་རྫོགས་པར་སྲེག་ནུས་མ་
ཡིན་ཏེ། ཁྱོད་མར་མེ་སྐད་ཅིག་དང་པོ་ལ་ལྟོས་མེད་དུ་མི་འབྱུང་བའི་ཕྱིར། མ་གྲུབ་ན།
དེ་ཆོས་ཅན། རྟག་ཏུ་སྐྱེ་བའམ་སྐྱེས་པའི་སྐབས་མི་སྲིད་པ་གང་རུང་ཡིན་པར་ཐལ། རྒྱུ་མེད་
དུ་འབྱུང་བའི་ཕྱིར། རྟགས་ཁས། མར་མེ་དང་སྡོང་བུ་བསྲེག་བྱ་སྲེག་བྱེད་དུ་འཐད་དེ།
མར་མེ་རིམ་ཀྱིས་སྐྱེས་སྟོབས་ཀྱིས་སྡོང་བུ་རིམ་གྱིས་རྫོགས་པར་བསྲེགས་པའི་ཕྱིར། ཐེག་
ཆེན་སེམས་བསྐྱེད་སྔ་ཕྱི་རིམ་ཀྱིས་འབྱུང་བ་རྣམས་ཕན་ཚུན་བལྟོས་ནས་རང་འབྲས་སྐུ་གསུམ་
སྐྱེད་པ་ཡིན་ཏེ། དཔེར་ན། མར་མེ་སྐད་ཅིག་སྔ་ཕྱི་བལྟོས་ནས་སྡོང་བུ་སྲེག་པ་བཞིན་ཡིན་
པའི་ཕྱིར། ཐེག་ཆེན་སེམས་བསྐྱེད་ཀྱིས་རང་འབྲས་སྐུ་གསུམ་སྐྱེད་པའི་དཔེར། མར་མེ་
སྨོས་པ་ཆོས་ཅན། དགོས་པ་ཡོད་དེ ཁྱོད་ལ་བརྟེན་ནས་ཟབ་མོ་རྣམ་པ་བརྒྱད་བདེ་བླག་ཏུ་
རྟོགས་པར་འགྱུར་བའི་ཕྱིར།

472
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
༼ར་ནི་ནམ་ནང་དང །༡ ༼དཀྱུས་མའི་དོན་བཤད་པ། ༽
༈ གཉིས་པ་དཀྱུས་མའི་དོན་བཤད་པ་ལ་གསུམ་ལས། དང་པོ་ནི། སྐྱེ་བ་དང་ནི། ཞེས་
སོགས་གསུངས་པ་ཆོས་ཅན། དགོས་པ་ཡོད་དེ། ཟབ་མོའི་ཆོས་ཉིད་རྣམ་པ་བརྒྱད། །ཅེས་
སྔར་མིང་ཙམ་བྱུང་བའི་ཟབ་མོ་རྣམ་པ་བརྒྱད་པོ་དེ་ཡུལ་ཆོས་ཅན་གང་ལ་ཡོད་པ་ཡིན་ཞེ་ན།
དེའི་ལན་བསྟན་པར་བྱ་བའི་ཕྱིར་དུ་དམིགས་པའི་ཕྱིར་དང༌། སྒོམ་ལམ་ལ་གནས་པའི་བྱང་
སེམས་ཕྱིར་མི་ལྡོག་པ་རྣམས་ཀྱི་རྟགས་ཀྱི་མཚན་ཉིད་བརྗོད་པར་བྱ་བའི་ཆེད་ཡིན་པའི་ཕྱིར།
ཞེས་མཚམས་སྦྱོར་བ་ལ། སྒོམ་པའི་ལམ་ལ་གནས་པའི་བྱང་ཆུབ་སེམས་དཔའ་ཕྱིར་མི་ལྡོག་
པ་རྣམས་ཀྱི་མཚན་ཉིད་བརྗོད་པའི་ཕྱིར། ཟབ་མོ་རྣམ་པ་བརྒྱད་ཡུལ་གང་ལ་ཡིན་ཞེ་ན།
ཞེས་གསུངས། གཉིས་པ་ལ། སྐྱེ་བ་ཟབ་པ། འགག་པ་ཟབ་པ། དེ་བཞིན་ཉིད་ཟབ་པ།
ཤེས་བྱ་ཟབ་པ། ཤེས་པ་ཟབ་པ། སྤྱོད་པ་ཟབ་པ། གཉིས་སུ་མེད་པ་ཟབ་པ། ཐབས་ལ་
མཁས་པ་ཟབ་པ་བརྒྱད་རིམ་བཞིན་དུ་སྟོན་པ་ལ། མདོ་ལས། གསོལ་པ། བཅོམ་ལྡན་
འདས་དེ་ལྟར་སེམས་དང་པོ་བསྐྱེད་པས་ཀྱང་བྱང་ཆེན་བླ་མེད་རྫོགས་བྱང་དུ་མངོན་པར་འཚང་
རྒྱ་བ་མ་ལགས། ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་
དེ་ཇི་སྙམ་དུ་སེམས། གང་སྐྱེ་བ་དེ་འགག་པའི་ཆོས་ཅན་ཡིན་ནམ། རབ་འབྱོར་གྱིས་
གསོལ་པ། བཅོམ་ལྡན་འདས་འགག་པའི་ཆོས་ཅན་མ་ལགས་སོ། །ཞེས་སོགས་དང༌།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཇི་སྙམ་དུ་སེམས། དེ་བཞིན་ཉིད་ཇི་
ལྟ་བ་དེ་ཁོ་ནར་གནས་པར་འགྱུར་རམ། གསོལ་པ། བཅོམ་ལྡན་འདས་དེ་བཞིན་ཉིད་ཇི་ལྟ་
བ་དེ་ཁོ་ནར་གནས་པར་འགྱུར་རོ། །ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་
པ༑ རབ་འབྱོར་དེ་ཇི་སྙམ་དུ་སེམས། དེ་བཞིན་ཉིད་སེམས་ཡིན་ནམ། གསོལ་པ།
བཅོམ་ལྡན་འདས་དེ་ནི་མ་ལགས་སོ། །ཞེས་སོགས་དང༌། བཅོམ་ལྡན་འདས་ཀྱིས་བཀའ་
སྩལ་པ། རབ་འབྱོར་དེ་ཇི་སྙམ་དུ་སེམས། དེ་བཞིན་ཉིད་ཀྱི་དེ་བཞིན་ཉིད་ཡང་དག་པར་

473
སྐབས་བཞི་པའི་སྤྱི་དོན།
རྗེས་སུ་མཐོང་ངམ། གསོལ་པ། བཅོམ་ལྡན་འདས་དེ་ནི་མ་ལགས་སོ། །ཞེས་སོགས་
དང་༑ བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་དེ་ཇི་སྙམ་དུ་སེམས། དེ་ལྟར་
སྤྱོད་པ་དེ་ཤེར་ཕྱིན་ཟབ་མོ་ལ་སྤྱོད་པ་ཡིན་ནམ། གསོལ་བ། བཅོམ་ལྡན་འདས་གང་སྤྱོད་པ་
དེ་ལྟར་སྤྱོད་པ་དེ་ནི་ཤེར་ཕྱིན་ཟབ་མོ་ལ་སྤྱོད་པའོ། །ཞེས་སོགས་དང༌། བཅོམ་ལྡན་འདས་
ཀྱིས་བཀའ་སྩལ་པ། རབ་འབྱོར་བྱང་ཆེན་གང་ཤེར་ཕྱིན་ལ་སྤྱོད་པ་དེ་གང་ལ་སྤྱོད་པ་ཡིན།
གསོལ་པ། དེ་ནི་གང་ལ་གཉིས་ཀྱི་ཡོངས་སུ་རྒྱུ་བ་མ་མཆིས་པའི་དོན་དམ་པ་ལ་སྤྱོད་དོ།།
ཞེས་སོགས་དང༌། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་བྱང་ཆེན་གྱིས་
མཚན་མ་མེད་པའི་འདུ་ཤེས་རྣམ་པར་བཤིག་པ་ཡིན། གསོལ་པ། བཅོམ་ལྡན་འདས་བྱང་
ཆེན་ཤེར་ཕྱིན་ལ་སྤྱོད་པ་དེ་ནི་འདི་ལྟར་མཚན་མ་རྣམ་པར་གཞིག་པར་བྱའོ། མཚན་མ་མེད་
པ་རྣམ་པར་གཞིག་པར་བྱའོ་སྙམ་དུ་མི་སྦྱོར་རོ། །ཞེས་པ་ནས། རབ་འབྱོར་དེ་ལྟར་བྱང་
ཆེན་ཤེར་ཕྱིན་ལ་སྤྱོད་པའི་ཏིང་ངེ་འཛིན་གསུམ་ལ་གནས་ཏེ་སེམས་ཅན་རྣམས་ཡོངས་སུ་སྨིན་
པར་བྱེད་དོ། །ཞེས་པའི་བར་གསུངས། དེའི་དོན་བཤད་པ་ལ། སྐྱེ་བ་དང་ནི་འགག་པ་
དང་༑ ༑ཞེས་སོགས་གསུངས། གསུམ་པ་ལ། ཟབ་མོའི་ངོ་བོ་དང༌། དེ་རྟོགས་པ་རྟགས་
སུ་འགྱུར་ཚུལ་དང་གཉིས་ལས། དང་པོ་ནི། སྐད་ཅིག་སྔ་མ་དང་ཕྱི་མ་དག་གིས་ཀྱང་མ་
ཡིན་ངོ་བོ་ཉིད་མེད་པས་ཀྱང་མ་ཡིན་ལ་སྒོམ་པས་རྟོགས་པར་བྱ་བའི་དོན་ཁྱད་པར་དུ་འཕགས་
པ་བསྐྱེད་དོ་ཞེས་བྱ་བ་བརྟེན་ཅིང་འབྲེལ་པར་འབྱུང་བ་དང༌། དངོས་པོ་ཐམས་ཅད་བྱུང་བ་ཉིད་
ནས་རང་བཞིན་གྱིས་ངོ་བོ་ཉིད་མེད་ལ་ཀུན་རྫོབ་ཏུ་ཡང་འགག་གོ་ཞེས་བྱ་བ་འགག་པ་དང༌།
གནས་སྐབས་ཐམས་ཅད་དུ་དེ་བཞིན་ཉིད་གོམས་ཀྱང་དེ་མངོན་དུ་མི་བྱེད་ཅེས་བྱ་བ་དེ་བཞིན་
ཉིད་དང༌། དེ་བཞིན་ཉིད་ཀྱི་རང་བཞིན་གྱི་ཆོས་ཐམས་ཅད་ལ་སྦྱིན་པ་ལ་སོགས་པ་རྣམ་པ་དུ་
མ་རྗེས་སུ་སྒྲུབ་པ་ཞེས་བྱ་བ་ཤེས་བྱ་དང༌། དེ་བཞིན་ཉིད་ཀྱི་ངོ་བོ་ཉིད་ཀྱིས་མཐོང་བ་མེད་པ་
ཉིད་མཐོང་བ་ཡིན་ནོ་ཞེས་བྱ་བ་ཤེས་པ་དང༌། ཆོས་ཉིད་ཀྱིས་ཐམས་ཅད་ལ་སྤྱོད་པ་མེད་པ་
ཉིད་སྤྱོད་པའོ་ཞེས་བྱ་བ་སྤྱོད་པ་དང༌། གཉིས་སུ་མེད་པའི་ངོ་བོ་ཉིད་དུ་ཐམས་ཅད་སྒྲུབ་པོ་

474
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ཞེས་བྱ་བ་གཉིས་སུ་མེད་པ་དང༌། ཚོགས་ཐམས་ཅད་ཡོངས་སུ་རྫོགས་པ་ལ་དེའི་འབྲས་བུ་
སངས་རྒྱས་ཉིད་མི་འཐོབ་པ་ཞེས་བྱ་བ་ཐབས་ལ་མཁས་པ་སྟེ། ཞེས་བཤད། གཉིས་པ་ནི།
བསམ་གྱིས་མི་ཁྱབ་པའི་རྣམ་པར་ཐར་པ་ཐོབ་པའི་སྒོ་ནས་ཕན་ཚུན་འགལ་བའི་དོན་སྒྲུབ་པས་
ཟབ་པ་ཉིད་ཡིན་ནོ། །ཞེས་བཤད་གཞུང་དོན་ནི། ས་བརྒྱད་པའི་རྗེས་ཐོབ་ལ་གནས་པའི་
སེམས་དཔའ་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། སྐྱེ་བ་ཟབ་པ་
སོགས་ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་
པར་ཅན་ཐོབ་པའི་སེམས་དཔའ་ཡིན་པའི་ཕྱིར། སྐབས་འདིར་བསྟན་གྱི་ཟབ་མོ་རྣམ་པ་བརྒྱད་
ཡོད་དེ། དེ་ལ་འདུས་བྱས་དང༌། འདུས་མ་བྱས། ཡུལ་ཡུལ་ཅན་དང༌། སྤྱོད་པའི་ཟབ་པ་
རྣམ་ཀྱི་དབང་དུ་བྱས་ནས་བརྒྱད་དུ་ཡོད་བའི་ཕྱིར། དང་པོའི་དབང་དུ་བྱས་ནས་སྐྱེ་བའམ་རྟེན་
འབྲེལ་ལ་ཟབ་པ་དང༌། འགག་པ་ལ་ཟབ་པ་དང༌། གཉིས་པའི་དབང་དུ་བྱས་ནས་དེ་བཞིན་
ཉིད་ལ་ཟབ་པ་དང༌། གསུམ་པའི་དབང་དུ་བྱས་ནས་ཤེས་བྱ་ལ་ཟབ་པ་དང༌། ཤེས་པ་ལ་
ཟབ་པ་དང༌། བཞི་པའི་དབང་དུ་བྱས་ནས་སྤྱོད་པ་ལ་ཟབ་པ་དང༌། གཉིས་སུ་མེད་པ་ལ་ཟབ་
པ་དང༌། ཐབས་མཁས་པ་ལ་ཟབ་པ་རྣམས་སུ་ཡོད་པའི་ཕྱིར། སྐྱེ་བ་སོགས་བརྒྱད་པོ་དེ་
དག་ཟབ་པ་ཉིད་ཡིན་པར་བཞག་སྟེ། དོན་ལ་མི་འགལ་ཡང༌། མངོན་ཞེན་ཅན་གྱི་བློ་ངོར་སྐྱེ་
བ་སོགས་དེ་དག་ཕན་ཚུན་འགལ་བ་འདུས་པ་ལྟ་བུར་སྣང་བའི་ཕྱིར། བྱང་སེམས་སྒོམ་ལམ་
པས་དེ་དག་མི་འགལ་བར་རྟོགས་པའི་རྒྱུ་མཚན་ཡོད་དེ། དེས་མཐར་འཛིན་ཅན་གྱི་བསམ་
གྱིས་མི་ཁྱབ་པའི་རྣམ་པར་ཐར་པ་ཐོབ་པའི་ཕྱིར། དེས་ན་ཟབ་མོ་རྣམ་པ་བརྒྱད་ཐུགས་སུ་ཆུད་
པས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་རྗེས་ལ་མངོན་རྟོགས་ལ་
གནས་པའི་སེམས་དཔའ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྒོམ་ལམ་པའི་
མཚན་ཉིད། རང་གང་ལ་ལྡན་པའི་བྱང་སེམས་སྒོམ་ལམ་པ་བླ་མེད་རྫོགས་བྱང་ལས་ཕྱིར་མི་
ལྡོག་པར་ཡིད་ཆེས་པར་བྱེད་པའི་སྒྲུབ་བྱེད་རྣམ་དག་དེ། སྒོམ་ལམ་པ་ཕྱིར་མི་ལྡོག་པའི་
རྟགས་ཀྱི་མཚན་ཉིད། དབྱེ་ན་མཉམ་བཞག་ཏུ་ཟབ་མོ་རྣམ་པ་བརྒྱད་རྟོགས་པ་དང་རྗེས་མུ་

475
སྐབས་བཞི་པའི་སྤྱི་དོན།
མཐུན་པའི་རྗེས་ཐོབ་ལུས་ངག་གི་ཐ་སྙད་ཁྱད་པར་ཅན་བརྒྱད་དུ་ཡོད། ས་བརྒྱད་པའི་རྗེས་
ཐོབ་ལ་གནས་པའི་སེམས་དཔའ་ཆོས་ཅན། སྐྱེ་བ་ལ་ཟབ་པ་ཐུགས་སུ་ཆུད་པ་ཡིན་ཏེ
སེམས་བསྐྱེད་སྐད་ཅིག་སྔ་ཕྱི་རེ་རེ་བ་དང་དུ་མ་ཅིག་ཅར་དུ་འཚོགས་པ་སོགས་ཀྱིས་བྱང་ཆུབ་
མི་སྐྱེད། དེ་ལ་མ་བརྟེན་པར་ཡང་བྱང་ཆུབ་སྐྱེད་པ་མིན་ཀྱང་སེམས་བསྐྱེད་དེ་བསྒོམས་པས་
རྟོགས་ཤིང་ཐོབ་པར་བྱ་བའི་དོན་ཁྱད་པར་དུ་འཕགས་པ་བླ་མེད་བྱང་ཆུབ་བསྐྱེད་པ་ཐུགས་སུ་
ཆུད་པའི་རྗེས་ལ་མངོན་རྟོགས་ལ་གནས་པའི་སེམས་དཔའ་ཡིན་པའི་ཕྱིར། དེ་ཆོས་ཅན།
འགག་པ་ལ་ཟབ་པ་ཐུགས་སུ་ཆུད་པ་ཡིན་ཏེ། ཐ་སྙད་དུ་དངོས་པོ་ཐམས་ཅད་རང་རྒྱུ་ལས་
བྱུང་ཙམ་ཉིད་ནས་འགག་ཟིན་པས་སླར་ཡང་དགག་ཏུ་མེད་ཅིང་དོན་དམ་པར་ངོ་བོ་ཉིད་མེད་
པས་དོན་དམ་དུ་འགག་པ་མེད་ཀྱང་ཀུན་རྫོབ་ཏུ་འགག་གོ་ཞེས་བྱ་བར་ཐུགས་སུ་ཆུད་པའི་དེ་
ཡིན་པའི་ཕྱིར། དེ་ཆོས་ཅན། དེ་བཞིན་ཉིད་ལ་ཟབ་པ་ཐུགས་སུ་ཆུད་པ་ཡིན་ཏེ། ལམ་གྱི་
གནས་སྐབས་ཐམས་ཅད་དུ་ཤེས་རབ་ཀྱིས་དེ་བཞིན་ཉིད་གོམས་པར་བྱེད་ཀྱང་སྙིང་རྗེས་དེ་
བཞིན་ཉིད་རང་དོན་དུ་མངོན་དུ་མི་བྱེད་པའི་དེ་ཡིན་པའི་ཕྱིར། དེ་ཆོས་ཅན། ཤེས་བྱ་ལ་ཟབ་
པ་ཐུགས་སུ་ཆུད་པ་ཡིན་ཏེ། ཆོས་ཐམས་ཅད་དེ་བཞིན་ཉིད་ཀྱི་རང་བཞིན་ལ་སྦྱིན་སོགས་
སྒྲུབ་ཏུ་མེད་ཀྱང༌། ཀུན་རྫོབ་ཏུ་སྦྱིན་སོགས་ཕར་ཕྱིན་རྣམ་པ་དྲུག་རྗེས་སུ་སྒྲུབ་པར་བྱེད་པའི་
དེ་ཡིན་པའི་ཕྱིར། དེ་ཆོས་ཅན། ཤེས་པ་ལ་ཟབ་པ་ཐུགས་སུ་ཆུད་དེ། ཆོས་ཐམས་ཅད་
སྤྲོས་པ་མཐའ་དག་དང་བྲལ་བའི་དེ་བཞིན་ཉིད་ཀྱི་ངོ་བོ་ཉིད་ཡིན་པ་ཉིད་ཀྱིས་མི་རྟོག་ཡེ་ཤེས་
ཀྱིས་སྤྲོས་པ་མཐོང་བ་མེད་པ་དེ་ཉིད་དེ་ཁོ་ན་ཉིད་མཐོང་བ་ཡིན་ནོ་ཞེས་ཐུགས་སུ་ཆུད་པའི་དེ་
ཡིན་པའི་ཕྱིར། དེ་ཆོས་ཅན། སྤྱོད་པ་ལ་ཟབ་པ་ཐུགས་སུ་ཆུད་དེ། ཆོས་ཉིད་ལ་གནས་པ་
ནི་ཆོས་ཐམས་ཅད་ལ་མཚན་མར་སྤྱོད་པ་མེད་པ་ཉིད་ཡིན་ལ། དེ་ཉིད་ཐ་སྙད་དུ་སྦྱིན་སོགས་
ལ་སྤྱོད་པའོ་ཞེས་ཐུགས་སུ་ཆུད་པའི་དེ་ཡིན་པའི་ཕྱིར། དེ་ཆོས་ཅན། གཉིས་སུ་མེད་པ་ལ་
ཟབ་པ་ཐུགས་སུ་ཆུད་པ་ཡིན་ཏེ། མཚན་མ་དང་མཚན་མ་མེད་པའི་འདུ་ཤེས་ཀྱིས་སྤྱོད་པ་
གཉིས་སུ་མེད་པའི་ངོ་བོ་ཉིད་དུ་རྟོགས་པས་བསྒྲུབ་བྱ་དང་སྒྲུབ་བྱེད་གཉིས་མེད་ཀྱང་ལམ་

476
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཐམས་ཅད་བསྒྲུབས་པའོ་ཞེས་ཐུགས་སུ་ཆུད་པའི་དེ་ཡིན་པའི་ཕྱིར། དེ་ཆོས་ཅན། ཐབས་
ལ་མཁས་པ་ལ་ཟབ་པ་ཐུགས་སུ་ཆུད་པ་ཡིན་ཏེ། ཀུན་རྫོབ་ཏུ་བསོད་ནམས་དང་ཡེ་ཤེས་ཀྱི་
ཚོགས་ཡོངས་སུ་རྫོགས་ལ་དོན་དམ་པར་དེའི་འབྲས་བུ་སངས་རྒྱས་ཉིད་འཐོབ་པ་མེད་དོ་ཞེས་
བྱ་བར་ཐུགས་སུ་ཆུད་པའི་རྗེས་ལ་མངོན་རྟོགས་ལ་གནས་པའི་སེམས་དཔའ་ཡིན་པའི་ཕྱིར།
ཁོ་ན་རེ། ས་གསུམ་པའི་བར་ཆད་མེད་ལམ་ལ་གནས་པའི་སེམས་དཔའ་དབང་རྣོན་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། ཁྱོད་ཀྱིས་ཐེག་ཆེན་གྱི་སྒོམ་ལམ་རྗེས་ཐོབ་ཡེ་ཤེ་
ཐོབ་པ་གང་ཞིག །ཁྱོད་བྱང་སེམས་སྒོམ་ལམ་པ་དབང་རྣོན་ཡིན་པའི་ཕྱིར། འདོད་ན།
དེ་ཆོས་ཅན། ཀུན་རྫོབ་ཐུགས་སུ་ཆུད་པའི་གང་ཟག་ཏུ་ཐལ། འདོད་པའི་ཕྱིར། འདོད་མི་
ནུས་ཏེ། ཆོས་ཉིད་ལ་གཉིས་སྣང་ནུབ་པའི་སེམས་དཔའ་ཡིན་པའི་ཕྱིར་ཟེར་ན། དེའི་རྒྱུད་
ལ་ཀུན་རྫོ པ་རྟོགས་པའི་བློ་མེད་པར་ཐལ། དེ་ཀུན་རྫོབ་ཐུགས་སུ་མ་ཆུད་པའི་གང་ཟག་ཡིན་
པའི་ཕྱིར། གཞན་ཡང༌། དེས་དེ་བཞིན་ཉིད་ཟབ་མོ་ཐུགས་སུ་ཆུད་པར་ཐལ། དེས་ཟབ་མོ་
རྣམ་པ་བརྒྱད་ཐུགས་སུ་ཆུད་པའི་ཕྱིར། རྟགས་ཁས་སོ། །གསུམ་བ་རྟགས་དང་རྟགས་ཅན་
གྱི་སྒོ་ནས་དོན་བསྡུ་བ་ལ། སློབ་པ་ཕྱིར་མི་ལྡོག་པའི་ཚོགས་མཚན་ཉིད་དང་བཅས་པ་བཤད་
ཟིན་ཏོ། །ཞེས་གསུངས།
སྲིད་ཞི་མཉམ་ཉིད་ཀྱི་སྦྱོར་བར་བཤད་པ།
༈ གསུམ་པ་སྦྱོར་བ་ཁྱད་པར་ཅན་རྒྱུད་ལ་སྐྱེ་བའི་གང་ཟག་དེས་སྒོམ་པའི་ལམ་གྱི་རིམ་པ་
བཤད་པ་ལ། བརྟེན་པ་སངས་རྒྱས་ཐོབ་པར་བྱེད་པའི་རྒྱུ་དང༌། རྟེན་ཞིང་དེ་དག་པར་བྱེད་
པའི་རྒྱུ་དང༌། སངས་རྒྱས་ཀྱི་ཞིང་དེར་དོན་མཛད་པའི་རྒྱུ་བཤད་པ་དང་གསུམ་ལས། དང་
པོ་ལ། མདོ་ལས་གསུངས་ཚུལ་དང༌། བསྟན་བཅོས་ཀྱིས་འགྲེལ་ཚུལ་གཉིས་ལས། དང་
པོ་ནི། ཐབས་མཁས་ལ་ཟབ་པར་རྣམ་ཐར་སྒོ་གསུམ་ལ་གནས་ནས་སེམས་ཅན་སྨིན་པར་བྱེད་
པར་གསུངས་པ་ལས་འཕྲོས་ནས། དེ་ནས་ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་

477
སྐབས་བཞི་པའི་སྤྱི་དོན།
འབྱོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་རབ་འབྱོར་བྱང་ཆེན་གང་རྨི་ལམ་དུ་སྟོང་པ་
ཉིད་དང༌། མཚན་མ་མེད་པ་དང༌། སྨོན་པ་མེད་པའི་ཏིང་ངེ་འཛིན་གསུམ་ལ་སྙོམས་པར་
འཇུག་ན་ཅི་ཤེར་ཕྱིན་གྱི་རྣམ་པར་འཕེལ་ལམ། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་
རིའི་བུ་གལ་ཏེ་ཉིན་པར་བསྒོམས་པས་རྣམ་པར་འཕེལ་ན་རྨི་ལམ་ན་བསྒོམས་པས་ཀྱང་རྣམ་
པར་འཕེལ་ལོ། །ཞེས་པ་ནས། བླ་མེད་རྫོགས་བྱང་དུ་མངོན་པར་འཚང་རྒྱ་བར་འགྱུར་སྙམ་
མོ༑ ༑ཞེས་གསུངས། གཉིས་པ་ལ་གསུམ་ལས། དང་པོ་ནི། ལུས་རྣམ་གཞག་ཏུ།
སློབ་པ་ཕྱིར་མི་ལྡོག་པའི་ཚོགས། །སྲིད་དང་ཞི་བ་མཉམ་ཉིད་དང༌། །ཞེས་བཤད་ན། ཕྱིར་
མི་ལྡོག་པའི་རྟགས་ཀྱི་འོག་ཏུ་སྲིད་ཞི་མཉམ་ཉིད་ཀྱི་སྦྱོར་བ་སོགས་འཆད་པའི་རྒྱུ་མཚན་གང་
ཞེ་ན། དེའི་རྒྱུ་མཚན་ཡོད་དེ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཀྱིས་ནི་སངས་
རྒྱས་ཉིད་ཐོབ་པར་བྱ་བའི་ཕྱིར་དུ་སྲིད་ནི་མཉམ་ཉིད་དུ་སྒོམ་པ་ལ་འབད་དགོས་པར་ཤེས་པར་
བྱ་བའི་ཆེད་ཡིན་པའི་ཕྱིར། ཞེས་མཚམས་སྦྱོར་བ་ལ། སློབ་པའི་ཚོགས་ཀྱི་ཆོས་ཐོབ་པ་
སངས་རྒྱས་ཉིད་ཐོབ་པར་བྱ་བའི་ཕྱིར་འབད་པས། སངས་རྒྱས་ཉིད་ཐོབ་པའི་རྒྱུ་མཚན་
འཁོར་བ་དང་མྱ་ངན་ལས་འདས་པ་མཉམ་པ་ཉིད། ཅེས་གསུངས། གཉིས་པ་ནི། མདོ་
དེའི་དོན་བཤད་པ་ལ། ཆོས་རྣམས་རྨི་ལམ་འདྲ་བའི་ཕྱིར། །ཞེས་སོགས་གསུངས།
གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། འཁོར་བ་དང་རྣམ་པར་བྱང་བ།
ཞེས་སོགས་གསུངས། འདི་ལ་ཡང༌། དངོས་ཀྱི་དོན་དང༌། ཀླན་ཀ་སྤང་བ་གཉིས་ལས།
དང་པོ་ནི། ཆོས་རྣམས་རྨི་ལམ་འདྲ་བའི་ཕྱིར །སྲིད་དང་ཞི་བར་མི་རྟོག་པ། །ཞེས་དང༌།
འཁོར་བ་དང་རྣམ་པར་བྱང་བ་མི་མཐུན་པ་དང་གཉེན་པོ་རྣམས་སྣང་བརྙན་ཙམ་གྱི་དངོས་པོ་རྨི་
ལམ་དང་འདྲ་བ་ཉིད་དུ་རྟོགས་པའི་ཕྱིར་འཁོར་བ་དང་མྱ་ངན་ལས་འདས་པ་དག་ལ་ཐ་དད་པ་
ཉིད་དུ་རྣམ་པར་མི་རྟོག་པས་ན་མཉམ་པ་ཉིད་དོ། །ཞེས་གསུངས། གཉིས་པ་ལ། རྩོད་པ་
དང༌། ལན་གཉིས་ལས། དང་པོ་ལ་ལས་མེད་པ་དང༌། འབྲས་བུ་དོན་དམ་དུ་ཐལ་བ་དང༌།
ལུགས་དང་འགལ་བ་དང༌། རྨི་ལམ་ན་ལས་སོགས་པ་ཡོད་པར་ཐལ་བའི་ཀླན་ཀ་བཞི་སྟོན་

478
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
པ་ལ། ལས་མེད་ལ་སོགས་ཀླན་ཀ་ཡི། །ཞེས་དང༌། རྨི་ལམ་དང་འདྲ་བ་ཉིད་ཡིན་ན་མི་
དགེ་བ་བཅུ་དང་སྦྱིན་པ་ལ་སོགས་པ་མེད་པས། གཉིད་མ་ལོག་པའི་གནས་སྐབས་ན་ཡང་
གཉིད་ལོག་པའི་གནས་སྐབས་བཞིན་དུ་འགྱུར་བ་མ་ཡིན་ནམ། ཞེས་གསུངས། གཉིས་པ་
ནི༑ ལན་ནི་ཇི་སྐད་བཤད་པར་ཟད། ཅེས་དང༌། ཞེས་བྱ་བའི་ཀླན་ཀ་རྣམས་ཀྱི་ལན་ནི།
ཞེས་སོགས་གསུངས། འདི་ལ་ཡང༌། དོན་མི་འཐད་པ་དང༌། དཔེ་མ་གྲུབ་པའི་ལན་དང༌།
དཔེ་གྲུབ་པའི་དོན་ནོ། །དང་པོ་ལ། ཐལ་བ་འགོད་པ་དང༌། ཉེས་སྤོང་གི་ལན་གཉིས་ལས།
དང་པོ་ནི། ཇི་ལྟར་ཕྱི་རོལ་གྱི་དོན་དུ་སྨྲ་བའི་ལུགས་ལ་སྐད་ཅིག་མ་ཉིད་ཀྱིས་རྒྱུ་མེད་པར་
འཇིག་པར་ངེས་པ་ཡིན་པར་ཐལ། གྲུབ་པའི་མཐའ་ལས་ཀྱང༌། འཇིག་རྟེན་སྣ་ཚོགས་ལས་
ལས་སྐྱེས། །ཞེས་འབྱུང་བའི་ཕྱིར། ཞེས་བཤད། གཉིས་པ་ལ་དཔེ་འགོད་པ་དང༌། དོན་
ལ་སྦྱོར་བའོ། །དང་པོ་ནི། ཇི་ལྟར་ཕྱི་རོལ་དོན་དུ་སྨྲ་བའི་ལུགས་ལ་དོན་དམ་པར་སུས་ཀྱང་
སུ་ཡང་བསད་པ་ཡང་མེད། མ་བསད་པ་ཡང་མ་ཡིན། སུས་ཀྱང་སུའི་ནོར་བླངས་པ་ཡང་
མེད༑ མ་བླངས་པ་ཡང་མ་ཡིན། ཞེས་བྱ་བ་ལ་སོགས་པའི་ཕྱོགས་ལ་རྒྱུན་འཇུག་པ་དང་
འགལ་བའི་དངོས་པོ་བསྐྱེད་པ་ལ། གསོད་པ་ལ་སོགས་པར་རྟོག་པའི་སྒོ་ནས་ཚུལ་བཞིན་མ་
ཡིན་པའི་ཡིད་ལ་བྱེད་པ་ལ་སོགས་པ་དང་ལྡན་པ་ལ་མི་དགེ་བ་ལ་སོགས་པ་དང་འདྲ་བར་
སྲོག་གཅོད་པ་ལ་སོགས་པ་རྣམ་པར་འཇོག་པ་དེ་བཞིན་དུ། ཞེས་བཤད། གཉིས་པ་ནི།
དངོས་པོ་རྨི་ལམ་དང་འདྲ་ཡང་ཕྱིན་ཅི་ལོག་གི་འཆིང་བ་མཐའ་དག་མ་ཉམས་པ་རྣམས་ལ་དེ་
དང་མཐུན་པའི་དོན་གྱི་དངོས་པོ་ལ་སོགས་པ་ལ་མངོན་པར་ཞེན་པས་ཞེས་བྱ་བ་ལ་སོགས་
པའི་ལན་དེ་དང་དེ་ཕྱོགས་གཞན་ནས་གསུངས་སོ། །ཞེས་བྱ་བར་ཁོང་དུ་ཆུད་པར་བྱའོ།།
ཞེས་བཤད། གཉིས་པ་དཔེ་མ་གྲུབ་པའི་ལན་ལ་ཡང་ལུང་གཞན་གྱིས་དང༌། མདོ་འདི་ཉིད་
ཀྱི་དོན་བཤད་པས་དཔེ་མ་གྲུབ་པར་བསྟན་པ་གཉིས་ལས། དང་པོ་ནི། གཞན་ཡང༌། རྨི་
ལམ་སེམས་ནི་གཉིད་ཀྱིས་ཉམས། །དེས་ན་འབྲས་བུ་འདྲ་མ་ཡིན། །ཞེས་བྱ་བས་དཔེ་མ་
གྲུབ་བོ། །ཞེས་བཤད། གཉིས་པ་ནི། དེ་བཞིན་དུ་རྨི་ལམ་ན་ཡང་དགེ་བ་དང་མི་དགེ་བ་

479
7 སྐབས་བཞི་པའི་སྤྱི་དོན།
སྤྱད་པ་ནི་སད་པའི་གནས་སྐབས་ན་ཀྱེ་མ་བྱས་སོ་ལེགས་པར་བྱས་སོ། །ཞེས་རྗེས་སུ་ཡི་
རང་ན། རྗེས་ཀྱི་གནས་སྐབས་ཀྱི་སེམས་ཀྱིས་མངོན་པར་ཞེན་པའི་གསོས་ཀྱིས་ཡོངས་སུ་
གསོས་ཏེ། ཞེས་བཤད། གསུམ་པ་ནི། དེའི་ཕྱིར་ཡང་དཔེ་མ་གྲུབ་པས་འཁོར་བ་དང་མྱ་
ངན་ལས་འདས་པ་ནི་མཉམ་པ་ཉིད་དོ། །ཞེས་བཤད། དེ་དག་ནི་གསེར་ཕྲེང་ལས་གསུངས་
པ་ལྟར་རོ། །གཞུང་དོན་ནི། དག་པས་གསུམ་གྱི་ཡེ་ཤེས་ཆོས་ཅན། སྲིད་ཞི་མཉམ་ཉིད་ཀྱི་
སྦྱོར་བ་ཡིན་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་
ནས་རྗེས་ཐོབ་ཀྱི་གནས་སྐབས་སུ་བདེན་འཛིན་མངོན་གྱུར་བ་སྐྱེ་བའི་གོ་སྐབས་ཟད་པར་བཅོམ་
པའི་དག་སའི་ཡེ་ཤེས་ཡིན་པའི་ཕྱིར། སྲིད་ཞི་ཆོས་ཅན། བདེན་པར་མེད་དེ། རྟེན་འབྲེལ་
ཡིན་པའི་ཕྱིར། དཔེར་ན་རྨི་ལམ་བཞིན་ནོ། །དངོས་སྨྲ་བས་དབུ་མ་པ་ལ་ཉིན་པར་ལས་
གསོག་པ་མི་འཐད་པར་ཐལ། ལས་འབྲས་དོན་དམ་པར་མ་གྲུབ་པའི་ཕྱིར། དཔེར་ན་རྨི་
ལམ་བཞིན། ཞེས་འཕངས་པའི་ཐལ་འགྱུར་འདི་ཆོས་ཅན། ཁྱོད་དབུ་མ་པ་ལ་སུན་འབྱིན་
ཡང་དག་མ་ཡིན་པར་ཐལ། དབུ་མ་པས་ཁྱོད་ལ་ཁྱབ་པ་མ་གྲུབ་པའི་ལན་དོན་མཐུན་ཐེབས་
པའི་ཕྱིར་རོ། །སྐབས་འདིར་མཐའ་དཔྱད་པ་ལ། དངོས་ཀྱི་དོན་དང༌། ཀླན་ཀ་སྤང་པ་
གཉིས་ལས། དང་པོ་ནི། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱིས་
ཟིན་པའི་སྒོ་ནས་རྗེས་ཐོབ་ཀྱི་གནས་སྐབས་སུ་བདེན་འཛིན་མངོན་གྱུར་པ་སྐྱེ་བའི་གོ་སྐབས་
ཟད་པར་བཅོམ་པའི་དག་སའི་ཡེ་ཤེས། སྲིད་ཞི་མཉམ་ཉིད་ཀྱི་སྦྱོར་བའི་མཚན་ཉིད། ཁོ་ན་
རེ༑ ས་བརྒྱད་པའི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་
ན༑ དེ་ཆོས་ཅན། རྗེས་ཐོབ་ཀྱི་གནས་སྐབས་སུ་བདེན་འཛིན་མངོན་གྱུར་པ་མི་སྐྱེད་པར་ཐལ།
འདོད་པའི་ཕྱིར་ན་མ་ཁྱབ། འདོད་ནུས་ཏེ། ས་གཉིས་པའི་རྗེས་ཐོབ་ལ་གནས་པའི་སེམས་
དཔའི་རྒྱད་ལ་བདེན་འཛིན་མངོན་གྱུར་བ་ཡོད་པའི་ཕྱིར། ཁོ་ན་རེ། ཐེག་ཆེན་གྱི་སྒོམ་ལམ་
ཆེན་པོའི་ཆུང་ངུ་ལ་གནས་པའི་སེམས་དཔའི་རྒྱད་ལ་བདེན་འཛིན་མངོན་གྱུར་པ་མེད་པར་ཐལ།
ས་བརྒྱད་པའི་ཡེ་ཤེས་ལ་གནས་པའི་སེམས་དཔའི་རྒྱུད་ལ་དེ་མེད་པའི་ཕྱིར་ཏེ། མཚན་ཉིད་

480
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
འཐད་པའི་ཕྱིར། འདོད་མི་ནུས་ཏེ། ཉན་ཐོས་ཀྱི་སྒོམ་ལམ་ཆེན་པོའི་ཆུང་ངུ་ལ་གནས་པའི་
ཉན་ཐོས་འཕགས་པའི་རྒྱུད་ལ་གང་ཟག་གི་བདག་འཛིན་མངོན་གྱུར་པ་ཡོད་པའི་ཕྱིར་ན་མ་
ཁྱབ༑ ཁ་ཅིག །སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་སེམས་དཔའི་རྣལ་འབྱོར།
དེའི་མཚན་ཉིད་ཟེར་བ་མི་འཐད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མ་ངེས་
པའི་ཕྱིར། ཁ་ཅིག །དེ་འདྲའི་དག་སའི་ཡེ་ཤེས་དེ་དེའི་མཚན་ཉིད་ཟེར་ན་མི་འཐད་དེ།
ས་བརྒྱད་པ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཀྱིས་མ་ངེས་པའི་ཕྱིར། ཁ་ཅིག །དག་སའི་
ཡེ་ཤེས་གང་ཞིག །གཙོ་བོར་ཡེ་ཤེས་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ་
དེ་དེའི་མཚན་ཉིད་ཟེར་ན། ས་བརྒྱད་པ་པའི་རྒྱུད་ཀྱི་སྦྱིན་པའི་ཉམས་ལེན་གྱི་བྱ་བ་ཆོས་ཅན།
ཟུར་གཉིས་པ་དེར་ཐལ། མཚོན་བྱ་དེའི་ཕྱིར། དག་སའི་ཡེ་ཤེས་ཡིན་པའི་ཕྱིར། འདོད་ན།
དེ་ཆོས་ཅན། ཡེ་ཤེས་ཀྱི་ཚོགས་ཡིན་པར་ཐལ་ལོ། །འདོད་མི་ནུས་ཏེ། ཆོས་ཅན་དེ་དང་
གཅིག་ཡིན་པའི་ཕྱིར། གཉིས་པ་ལ། ལས་འབྲས་མེད་པ་དང༌། ལས་འབྲས་དོན་དམ་དུ་
ཐལ་བ་དང༌། ལུང་དང་འགལ་བ་དང༌། རྨི་ལམ་ན་ལས་གསོག་པའི་ཀླན་ཀླ་སྤང་བའོ།།
དང་པོ་ལ། རྩོད་པ་དང་ལན་གཉིས་ལས། དང་པོ་ནི། ཤཱ་རིའི་བུས་སྨྲས་པ། ཚེ་དང་ལྡན་
པ་རབ་འབྱོར་བྱང་ཆེན་གྱི་རྨི་ལམ་དུ་ལས་གང་གི་བྱས་པའི་ལས་དེ་ལ་སོགས་པའམ་འབྲི་བར་
འགྱུར་བ་ཡོད་དམ། ཞེས་སོགས་ཀྱིས་བཤད། དོན་ནི། ཆོས་ཐམས་ཅད་བདེན་པར་མེད་
པ་རྨི་ལམ་དང་འདྲ་ན། སྟོང་པ་དང་རྟེན་འབྱུང་འགལ་བར་འཛིན་པའི་ལོག་རྟོག་གཅོད་པའི་
ཆེད་དུ་ཉིན་པར་ཡང་སྦྱོར་དངོས་མཇུག་གསུམ་གྱིས་བསྡུས་པའི་ལས་ལམ་རྫོགས་པ་མེད་པར་
ཐལ༑ ལས་འབྲས་དོན་དམ་པར་མེད་པའི་ཕྱིར། དཔེར་ན་རྨི་ལམ་བཞིན། གཉིས་པ་ནི།
རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་ཇི་ལྟར་བཅོམ་ལྡན་འདས་ཀྱིས་ཆོས་
ཐམས་ཅད་རྨི་ལམ་ལྟ་བུར་གསུངས་པ་དེ་ལྟར་ན་དེ་ལ་སོགས་པའམ་འབྲི་བར་འགྱུར་བ་མེད་
དོ༑ ་དེ་ཅིའི་ཕྱིར་ཞེ་ན། རྨི་ལམ་གྱི་ཆོས་གང་ལ་ཡང་སོགས་པའམ་འབྲི་བར་མི་དམིགས་
པའི་ཕྱིར་རོ། །འོན་ཏེ་སད་ནས་རྣམ་པར་རྟོག་ན་དེ་ལ་སོགས་པའམ་འབྲི་བར་ཡང་འགྱུར་རོ།།

481
སྐབས་བཞི་པའི་སྤྱི་དོན།
ཞེས་སོགས་ཀྱིས་བཤད། དོན་ནི། ཤཱ་རིའི་བུའི་སུན་འབྱིན་དེ་སུན་འབྱིན་ཡང་དག་མ་ཡིན་
པར་ཐལ། དེ་ལ་དོན་དམ་ལ་ལྟོས་ནས་འདོད་ལན་དང༌། ཀུན་རྫོབ་ལ་ལྟོས་ནས་ཁྱབ་པ་མེད་
ལན་ཐེབས་པའི་ཕྱིར། དང་པོ་གྲུབ་སྟེ། རྨི་ལམ་བདེན་པར་མེད་པས་དེའི་ཆོས་ལ་དོན་དམ་
པར་འབྲི་འཕེལ་མི་བྱེད་པའི་ཕྱིར། གཉིས་པ་གྲུབ་སྟེ། རྨི་ལམ་ན་ཡང་སྤྱོད་པ་ལས་སད་
ནས་ཡི་རང་ན་འབྲི་འཕེལ་ཡོད་པའི་ཕྱིར། དེས་ན་ཁྱབ་པ་དང་དཔེ་ཡང་མ་གྲུབ་པོ། །གཉིས་
པ་ལ། རྩོད་ལན་གཉིས་ལས། དང་པོ་ནི། རབ་འབྱོར་གྱིས་སྨྲས་པ། ཉིན་པར་སྲོག་
བཅད་པ་དང་རྨི་ལམ་ན་སྲོག་བཅད་པ་དེ་ལ་འདི་སྙམ་དུ་དེ་བདག་གིས་བསད་དོ་བདག་གིས་
བསད་པ་ལེགས་སོ་ཞེས་མངོན་ཞེན་དྲག་པོས་གསོས་བཏབ་པ་ལ་ལས་ལམ་རྫོགས་པར་
མཚུངས་པར་འདོད་པ་ཤཱ་རིའི་བུས་དེ་ལ་ཇི་སྐད་ཟེར་ཞེས་རྩོད་པའི་སྐབས་ཕྱེ་བ་དང༌། ཤཱ་
རིའི་བུས་སྨྲས་པ། འོ་ན་རྨི་ལམ་ན་གསད་བྱ་གསོད་བྱེད་སྦྱིན་བྱ་སྦྱིན་བྱེད་སོགས་ལས་ལམ་
ཡོངས་སུ་རྫོགས་པ་གཅིག་ཡོད་པར་ཐལ། སད་རྨི་གཉིས་ཀ་མཚུངས་པའི་ཕྱིར། འདོད་ན།
རྨི་ལམ་དུ་དགེ་སློང་གིས་མི་བསད་པ་རྨིས་པས་སྡོམ་པ་ཉམས་པ་གཅིག་ཡོད་པར་ཐལ་ལོ།།
ཞེས་ཟེར། གཉིས་པ་ནི། སྨྲས་པ། ཚེ་དང་ལྡན་པ་རབ་འབྱོར་དམིགས་པ་མེད་པར་ལས་
མི་སྐྱེད་དེ་ལས་ནི་དམིགས་པ་དང་བཅས་པ་ཁོ་ནར་སྐྱེའོ། །དམིགས་པ་མེད་པར་སེམས་མི་
འབྱུང་སྟེ། སེམས་ནི་དམིགས་པ་དང་བཅས་པར་ཁོ་ནར་སྐྱེའོ། །རབ་འབྱོར་གྱིས་སྨྲས་པ།
ཚེ་དང་ལྡན་པ་ཤཱ་རིའི་བུ་དེ་དེ་བཞིན་ཏེ། དམིགས་པ་མེད་པར་ལས་མི་སྐྱེའོ། །དམིགས་པ་
མེད་པར་སེམས་མི་འབྱུང་ངོ། །ཞེས་སོགས་ཀྱིས་བཤད། དོན་ནི། ཤཱ་རིའི་བུའི་སུན་འབྱིན་
དེ་སུན་འབྱིན་ཡང་དག་མ་ཡིན་ཏེ། དགེ་སློང་གིས་མི་བསད་པས་སྡོམ་པ་ཉམས་པ་ནི་བཅོམ་
ལྡན་འདས་ཀྱིས་བཅས་པའི་དབང་གིས་ཡིན་གྱི། བཅོམ་ལྡན་འདས་ཀྱིས་རྨི་ལམ་དུ་བསླབ་པ་
མ་བཅས་པའི་ཕྱིར། དཔེར་ན། མི་ཚངས་སྤྱོད་ཀྱི་ལྟུང་བར་འདྲ་ཡང་འཆབ་སེམས་སྐྱེས་ན།
དགེ་སློང་དུ་མི་རུང་ལ། མ་སྐྱེས་ན་ཆད་ལས་ཀྱི་བསླབ་པ་བྱིན་ནས་དགེ་སློང་དུ་འཇོག་པ་
བཞིན་ནོ། །གསུམ་པ་ལ། རྩོད་པ་དང་ལན་གཉིས་ལས། དང་པོ་ནི། ཚེ་དང་ལྡན་པ་རབ་

482
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
འབྱོར་ལས་ཐམས་ཅད་དང་སེམས་པ་ཐམས་ཅད་དབེན་པའོ་ཞེས་བཅོམ་ལྡན་འདས་ཀྱིས་
གསུངས་ན། དེ་ཇི་ལྟར་དམིགས་པ་དང་བཅས་པར་ལས་སྐྱེས་ཏེ། དམིགས་པ་མེད་པར་མ་
ཡིན་ཞེས་སོགས་ཀྱིས་བཤད། དོན་ནི། ཤཱ་རིའི་བུས་སྨྲས་པ། རབ་འབྱོར་སད་རྨིས་
གཉིས་སུ་ལས་ལམ་ཡོངས་སུ་རྫོགས་པ་ཡོད་པ་མི་འཐད་དེ། མདོ་ལས། ལས་དང་སེམས་
པ་ཐམས་ཅད་དབེན་པར་གསུངས་པ་དང་འགལ་བའི་ཕྱིར། ཞེས་ཟེར། གཉིས་པ་ནི། རབ་
འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུས་མཚན་མར་བྱས་ནས་དམིགས་པ་དང་
བཅས་པར་ལས་སྐྱེས་སྟེ་དམིགས་པ་མེད་པར་མ་ཡིན། ཞེས་སོགས་ཀྱིས་བཤད། དོན་ནི།
རབ་འབྱོར་གྱིས་སྨྲས་པ། མདོ་དང་འགལ་བ་དེ་ལྟར་མ་ཡིན་པར་ཐལ། མདོ་ལས་དེ་ལྟར་
གསུངས་པ་དེ་ལས་དང་སེམས་པ་དོན་དམ་པར་མེད་པ་ལ་དགོངས་ལ། ལས་དང་སེམས་པ་
ཀུན་རྫོབ་ཏུ་ཡོད་པའི་ཕྱིར་རོ། །བཞི་པ་ལ་རྩོད་པ་དང་ལན་གཉིས་ལས། དང་པོ་ནི། ཤཱ་
རིའི་བུས་སྨྲས་པ། རབ་འབྱོར་གལ་ཏེ་བྱང་ཆེན་རྨི་ལམ་དུ་སྦྱིན་པ་བྱིན། ཞེས་སོགས་ཀྱིས་
བཤད༑ དོན་ནི། ཤཱ་རིའི་བུ་ན་རེ། རྨི་ལམ་དུ་བྱང་སེམས་སྦྱིན་པ་ནས་ཤེས་རབ་ཀྱི་བར་
བསྒོམས་ཏེ། དགེ་བའི་རྩ་བ་དེ་ཡང་རྫོགས་བྱང་དུ་བསྡོས་ན་ཚོགས་གཉིས་ཡོངས་སུ་རྫོགས་
པར་ཡིན་པར་ཐལ། རྨི་ལམ་ན་ལས་ལམ་ཡོངས་སུ་རྫོགས་པ་ཡོད་པའི་ཕྱིར། འདོད་མི་
ནུས་ཏེ། རྨི་ལམ་གྱི་ལས་ལམ་དེ་ཡང་དག་ཀུན་རྫོབ་མ་ཡིན་པའི་ཕྱིར། ཞེས་ཟེར། གཉིས་
པ་ལ་རབ་འབྱོར་གྱིས་ལན་དོན་གྱིས་བཏབ་ཟིན་པ་དང༌། བྱམས་པ་ལ་ཁ་འཕང་པའི་ཚུལ་
གཉིས་ལས། དང་པོ་ནི། རབ་འབྱོར་གྱིས་འདིར་ལན་དངོས་སུ་མི་འདེབས་པའི་རྒྱུ་མཚན་
ཡོད་དེ། དེའི་ལན་གོང་དུ་བཏབ་ཟིན་པའི་ཕྱིར། གཉིས་པ་ནི། ཚེ་དང་ལྡན་པ་ཤཱ་རིའི་བུ་
བྱང་ཆེན་བྱམས་པ་སྐྱེ་བ་གཅིག་གིས་ཐོགས་པ་བཅོམ་ལྡན་འདས་ཀྱིས་ཕྱིར་མི་ལྡོག་པར་ལུང་
བསྟན་པ་འདི་མངོན་དུ་གྱུར་ན། འདི་ལ་དྲིས་ཤིག་དང་འདིས་ལན་ལྡོན་པར་འགྱུར་རོ།།
ཞེས་སོགས་ཀྱིས་བཤད། ཁ་ཅིག །བྱམས་པས་ལན་དངོས་སུ་མ་བཏབ་པར་འདོད་པ་མི་
འཐད་དེ། རབ་འབྱོར་གྱིས་ལན་བཏབ་པ་ལྟར་བྱམས་པས་ཀྱང་བདག་གིས་ནི་གང་ལ་ལན་

483
སྐབས་བཞི་བའི་སྤྱི་དོན།
ཀློན་པ་དང༌། གང་གིས་ལན་ཀླན་པ་དང༌། གང་ལ་ལན་པའི་ཆོས་དེ་ལྟ་བུ་ཡང་དག་པར་
རྗེས་སུ་མི་མཐོང་ངོ། །ཞེས་སྲིད་ཞི་མཉམ་ཉིད་ཀྱི་སྦྱོར་བ་སྤྱིར་གསུངས་པའི་ཕྱིར། རྣམ་
བཤད་ལྟར་ན། དགེ་མི་དགེའི་ལས་ལམ་རྫོགས་པ་མེད་པར་ཐལ་བ་སྤང་བ་དང༌། རྨི་ལམ་
དུ་ཡང་ལས་ལམ་ཡོངས་སུ་རྫོགས་པ་ཡོད་པར་ཐལ་བ་སྤང་བ་དང་། ལུང་དང་འགལ་བ་
སྤང་བ་དང༌། ཧ་ཅང་ཐལ་བ་སྤང་བ་དང་བཞི་རིམ་བཞིན་སྦྱོར། བསྟན་བཅོས་སུ་ཀླན་ཀ་ཕྱི་
མ་གསུམ་གྱི་ལན་དངོས་སུ་མ་བསྟན་པའི་རྒྱུ་མཚན་ཡོད་དེ། ཀླན་ཀའི་གཙོ་བོ་ལས་ལམ་མེད་
པ་ཡིན་པས་དེ་ལ་ལན་བཏབ་པས་ལན་ཀྱང་གོ་ནུས་པ་ལ་དགོངས་ནས་མ་
གསུངས་པའི་ཕྱིར་རོ།
ཞིང་དག་སྦྱོར་བ་བཤད་པ།
༈ གཉིས་པ་ལ་ཡང༌། མདོ་དང་བསྟན་བཅོས་གཉིས་ལས། དང་པོ་ནི། དེ་ནས་ཚེ་དང་
ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཇི་
ལྟར་ན་བྱང་ཆེན་ཕྱིན་དྲུག་ཡོངས་སུ་རྫོགས་པར་བགྱིད་ཅིང་རྣམ་མཁྱེན་དང་ཡང་ཉེ་བར་འགྱུར་
བ་ལགས། དེ་སྐད་ཅེས་གསོལ་པ་དང༌། བཅོམ་ལྡན་འདས་ཀྱིས་ཚེ་དང་ལྡན་པ་རབ་འབྱོར་
ལ་འདི་སྐད་ཅེས་བཀའ་སྩལ་ཏོ། །རབ་འབྱོར་འདི་ལ་བྱང་ཆེན་ཤེར་ཕྱིན་ལ་སྤྱོད་པའི་ཚེ་
སེམས་ཅན་བཀྲེས་པ་རྣམས་མཐོང་ཞིང༌། སེམས་ཅན་སྐོམ་པ་དང་གོས་ངན་པ་དང༌། ཟས་
དང་གོས་དང་མལ་ཆས་ཕོངས་པ་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ། ཅི་
ནས་ཀྱང་བདག་བླ་མེད་རྫོགས་བྱང་དུ་མངོན་པར་སངས་རྒྱས་པའི་སངས་རྒྱས་ཀྱི་ཞིང་དེ་ན་
སེམས་ཅན་རྣམས་ཀྱི་ཉེས་པ་འདི་དག་ཐམས་ཅད་དུ་ཐམས་ཅད་མི་འབྱུང་ཞིང་མི་སྲིད་པ་དང༌
ཞེས་པ་ནས། ཀུན་དགའ་བོའི་སྲིང་མོ་འདི་བླ་མེད་རྫོགས་བྱང་གི་དོན་དུ་ཡོངས་སུ་སྦྱངས་པ་
བྱས་པའོ། །ཞེས་གསུངས། གཉིས་པ་ལ་གསུམ་ལས། དང་པོ་ནི། ལུས་རྣམ་གཞག་ཏུ།།
སྲིད་དང་ཞི་བ་མཉམ་ཉིད་དང༌། །ཞིང་དག་བླ་ན་མེད་པ་ནི། ཞེས་བཤད། སྲིད་ཞི་མཉམ་

484
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
ཉིད་ཀྱི་ཉིད་ཀྱི་སྦྱོར་བའི་འོག་ཏུ་ཞིང་དག་སྦྱོར་བ་འཆད་པའི་རྒྱུ་མཚན་གང་ཞེ་ན། དེའི་རྒྱུ་
མཚན་ཡོད་དེ། སྲིད་ཞི་མཉམ་ཉིད་དུ་བསྒོམས་པས་མ་འོངས་པ་ན་རང་གི་སངས་རྒྱས་ཀྱི་
ཞིང་དུ་སངས་རྒྱས་སུ་འགྱུར་བས་དེ་ལྟར་བཤད་པའི་ཕྱིར། ཞེས་མཚམས་སྦྱོར་བ་ལ།
གཉིས་ཀ་མཉམ་པ་ཉིད་དུ་རྣམ་པར་སྒོམ་པ་ནི་རང་གི་སངས་རྒྱས་ཀྱི་ཞིང་དུ་སངས་རྒྱས་སུ་
འགྱུར་བས། དེའི་འོག་ཏུ་སངས་རྒྱས་ཀྱི་ཞིང་ཡོངས་སུ་དག་པ། ཞེས་གསུངས། གཉིས་
པ་ནི། མདོ་དེའི་དོན་བཤད་པ་ལ། སེམས་ཅན་འཇིག་རྟེན་དེ་བཞིན་དུ། ཞེས་སོགས་
གསུངས༑ གསུམ་པ་ནི། དེ་ཉིད་ཚིག་དོན་གྱི་སྒོ་ནས་བཤད་པ་ལ། སེམས་ཅན་དང་སྣོད་
ཀྱི་འཇིག་རྟེན་གྱི་བྱེ་བྲག་གིས། སངས་རྒྱས་ཀྱི་ཞིང་རྣམ་པ་གཉིས་ལ་གོ་རིམ་བཞིན་དུ་བཀྲེས་
པ་དང་སྐོམ་པ་དང༌། རྡོ་བ་དང་ཚེར་མ་ལ་སོགས་པ་ཉིད་ཀྱིས་མ་དག་པ་གང་ཡིན་པ་དེའི་
གཉེན་པོར་ལྷའི་ཉེ་བར་སྤྱད་པ་དང༌། གསེར་གྱི་ས་ཕྱོགས་ལ་སོགས་པ་དག་པ་བསྐྱེད་པའི་
སྒོ་ནས་རྣམ་པར་དག་པ་ནི་སངས་རྒྱས་ཀྱི་ཞིང་རྣམ་པར་དག་པའོ། །ཞེས་གསུངས། གཞུང་
དོན་ནི། ས་བརྒྱད་པའི་ཡེ་ཤེས་ཆོས་ཅན། ཞིང་དག་པའི་སྦྱོར་བ་ཡིན་ཏེ། སངས་རྒྱས་ཀྱི་
སྣོད་བཅུད་ཀྱི་ཞིང་ཁྱད་པར་ཅན་འགྲུབ་པའི་སྨོན་ལམ་ལ་སོགས་པའི་དགེ་རྩའི་ནུས་པ་མཐུ་
ཅན་དུ་གྱུར་པའི་དག་སའི་རྣལ་འབྱོར་ཡིན་པའི་ཕྱིར། རང་གང་དུ་སངས་རྒྱས་པའི་སངས་
རྒྱས་ཀྱི་ཞིང་ཁྱད་པར་ཅན་འགྲུབ་པའི་སྨོན་ལམ་ལ་སོགས་པའི་རྒྱུའི་དགེ་རྩའི་ནུས་པ་མཐུ་ཅན་
དུ་གྱུར་བའི་དག་སའི་རྣལ་འབྱོར་དེ། ཞིང་དག་སྦྱོར་བའི་མཚན་ཉིད། དབྱེ་ན། སྣོད་ཀྱི་
ཞིང་དག་སྦྱོར་བ་དང༌། བཅུད་ཀྱི་ཞིང་དག་སྦྱོར་བ་གཉིས་སུ་ཡོད། ཁ་ཅིག །དག་སའི་ཡེ་
ཤེས་གང་ཞིག །གཙོ་བོར་གཟུགས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ་དེ་དེའི་
མཚན་ཉིད་ཟེར་ན། ས་བརྒྱད་པའི་བར་ཆད་མེད་ལམ་ཆོས་ཅན། ཟུར་གཉིས་པ་དེར་ཐལ།
མཚོན་བྱ་དེའི་ཕྱིར་ཏེ། དག་སའི་ཡེ་ཤེས་ཡིན་པའི་ཕྱིར། འདོད་ན། དེ་མ་ཡིན་པར་ཐལ།
གཙོ་བོར་ཆོས་སྐུའི་ལག་རྗེས་འཇོག་བྱེད་ཀྱི་རྟོགས་རིགས་སུ་གནས་པའི་ཕྱིར་ཏེ། ཐེག་ཆེན་
གྱི་སྒོམ་ལམ་བར་ཆད་མེད་ལམ་ཡིན་པའི་ཕྱིར་རོ།

485
སྐབས་བཞི་པའི་སྤྱི་དོན ཟི
ཐབས་མཁས་སྦྱོར་བ་བཤད་པ།
གསུམ་པ་ལ་ཡང༌། མདོ་ལས་གསུངས་ཚུལ་དང༌། བསྟན་བཅོས་ཀྱིས་འགྲེལ་ཚུལ་
གཉིས་ལས། དང་པོ་ནི། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས་ཤེར་ཕྱིན་ལ་སྤྱོད་པའི་བྱང་ཆེན་ཇི་ལྟར་སྟོང་ཉིད་ལ་
ཡོངས་སུ་འདྲིས་པར་བགྱི། ཇི་ལྟར་སྟོང་པ་ཉིད་ཀྱི་ཏིང་ངེ་འཛིན་ལ་སྙོམས་པར་འཇུག་པར་
བགྱི༑ ཇི་ལྟར་མཚན་མ་མེད་པའི་ཏིང་ངེ་འཛིན་ལ་སྙོམས་པར་འཇུག་པར་བགྱི། ཇི་ལྟར་
སྨོན་པ་མེད་པའི་ཏིང་ངེ་འཛིན་ལ་སྙོམས་པར་འཇུག་པར་བགྱི། ཇི་ལྟར་བྱང་ཆོས་རྣམས་ཀྱི་
བར་ལ་འདྲིས་པར་བགྱི། ཇི་ལྟར་བྱང་ཆོས་རྣམས་བསྒོམ་པར་བགྱི། ཞེས་པས་ཐབས་
མཁས་ཀྱི་ཡུལ་དེ་བསྟན་ནས། ཐབས་མཁས་ཀྱི་སྦྱོར་བ་དེ་སྟོན་པ་ལ། དེ་སྐད་ཅེས་གསོལ་
པ་དང༌། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །རབ་འབྱོར་འདི་ལ་བྱང་
ཆེན་གཟུགས་སྟོང་ཞེས་བྱ་བར་བརྟག་པར་བྱའོ། །ཞེས་སོགས་གསུངས། གཉིས་པ་ལ་
གསུམ་ལས། དང་པོ་ནི། ལུས་རྣམ་གཞག་ཏུ། ཞིང་དག་བླ་ན་མེད་པ་ནི། །རྣམ་ཀུན་
མངོན་རྫོགས་རྟོགས་པ་སྟེ། །དེ་ནི་ཐབས་བཅས་པ་ཡིན། །ཞེས་བཤད་ན། ཞིང་དག་སྦྱོར་
བའི་འོག་ཏུ་ཐབས་མཁས་སྦྱོར་བ་འཆད་པའི་རྒྱུད་མཚན་གང་ཞེ་ན། དེའི་རྒྱུ་མཚན་ཡོད་དེ།
རང་སངས་རྒྱས་པའི་སངས་རྒྱས་ཀྱི་ནིང་རྣམ་དག་ཏུ་བསྒྲུབས་པ་ནི་གཞན་དོན་བསྒྲུབ་པའི་
ཐབས་མཁས་པས་གདུལ་བྱའི་སྐལ་པ་ཇི་ལྟ་བ་བཞིན་དུ་སངས་རྒྱས་ཀྱི་མཛད་པ་བྱ་དགོས་
པས་དེ་ལྟར་བཤད་པའི་ཕྱིར། ཞེས་མཚམས་སྦྱོར་བ་ལ། རང་གི་སངས་རྒྱས་ཀྱི་ཞིང་རྣམ་
པར་དག་པ་བསྒྲབས་པ་ནི་ཐབས་མཁས་པས་སྐལ་པ་ཇི་ལྟ་བ་བཞིན་དུ་སངས་རྒྱས་ཀྱི་མཛད་
པ་བྱ་དགོས་པས་ཐབས་ལ་མཁས་པ། ཞེས་གསུངས། གཉིས་པ་ནི། མདོ་དེའི་དོན་བཤད་
པ་ལ། ཡུལ་དང་སྦྱོར་བ་ཅན་འདི་ནི། ཞེས་སོགས་གསུངས། གསུམ་པ་ནི། དེ་ཉིད་ཚིག་
དོན་གྱི་སྒོ་ནས་བཤད་པ་ལ། བར་ཆད་ཀྱི་ཆོས་ལས། ཞེས་སོགས་གསུངས། འདི་ལ་

486
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ཡང་༑ སྦྱོར་བའི་ཡུལ་དང༌། ཡུལ་ཅན་སྦྱོར་བའི་ངོ་བོ་དང་། སོ་སོའི་དབྱེ་བ། ཡུལ་དང་
དངོས་པོའི་སྒོ་ནས་དོན་བསྡུ་བའོ། །དང་པོ་ནི། ཉི་སྣང་དང་ལེ་བརྒྱད་མར་རྣམ་ཐར་གསུམ་
དང༌། བྱང་ཕྱོགས་སྡེ་ཚན་བདུན་ཏེ་བཅུ་དང༌། ལེ་མངས་སུ་མཐར་གནས་དགུ་དང༌
སྟོབས་དང་མ་འདྲེས་པ་སོགས་ཡུལ་དུ་གསུངས་སོ། །དེའི་དོན་བཤད་པ་ལ། ཡུལ་དང༌།
ཞེས་སོགས་གསུངས། གཉིས་པ་ནི། ཤེས་རབ་ཀྱིས་ཆོས་ཐམས་ཅད་ལ་འདྲིས་པར་བྱེད་
ཀྱང་སྙིང་རྗེས་དེ་དག་གིས་འབྲས་བུ་རང་དོན་དུ་མི་བྱེད་པས་མཐའ་གཉིས་ལ་མི་གནས་པའི་
ཉམས་ལེན་སྔར་བཤད་པ་ཡུལ་དུ་ཡོད་པ་ཅན་གྱི་སྦྱོར་བ་ཡིན་ཏེ། མདོ་ལས། མཉམ་པར་
མ་བཞག་སེམས་ཅན་ཁམས་ལ་སྙིང་རྗེ་འཇུག །བར་སྐབས་དེར་ཡང་སངས་རྒྱས་ཆོས་ལས་
ཡོངས་མི་ཉམས། ཞེས་གསུངས་པའི་ཕྱིར། དེའི་དོན་བཤད་པ་ལ། སྦྱོར་བ་ཅན་འདི་ནི།།
ཞེས་གསུངས། གསུམ་པ་ཐབས་ལ་མཁས་པའི་སྦྱོར་བ་དེ་ལ་ཡུལ་གྱི་སྒོ་ནས་བཅུ་ཡོད་པའི་
དང་པོ་བར་ཆད་ཀྱི་ཆོས་རྣམས་ལས་ཡང་དག་པར་རྒལ་བའི་ཐབས་མཁས་དེ་སྟོན་པ་ལ།
རབ་འབྱོར་འདི་ལྟ་སྟེ། དཔེར་ན། སྐྱེས་བུ་ཞིག་དཔའ་བ་དང་རྟུལ་ཕོད་པ་དང༌། རྩལ་ཆེ་
བ་ཤིན་ཏུ་བརྟན་པ་དང༌། གཟུགས་མཛེས་པ་དང་བྱད་བཞིན་བཟང་ཞིང་ཁོ་ལག་བཟང་པོ་
མཆོག་ཏུ་རྒྱས་པ་དང་ལྡན་པ་འཕོང་རྩལ་མཆོག་ཏུ་བྱ་བ་མཚོན་ཆ་སྲ་བ་ཐོགས་པ་རྒྱུ་རྩལ་དྲུག་
ཅུ་རྩ་བཞི་པོ་ཐམས་ཅད་ཡོངས་སུ་རྫོགས་པ་བཟོའི་གནས་དང་ལས་ཀྱི་གནས་ཐམས་ཅད་
རྟོགས་པར་རིགས་པ། འགྲོ་བ་མང་པོའི་ཡིད་དུ་འོང་ཞིང་སྡུག་པ་ནི་བྱ་བ་གང་དང་གང་རྩོམ་
ཡང་ཐམས་ཅད་དུ་རྙེད་པ་ཆེན་པོ་དང་ལྡན་ཏེ། ཞེས་སོགས་གསུངས། དེའི་དོན་བཤད་པ་
ལ༑ དགྲ་རྣམས་ལས་ནི་འདས་པ་དང༌། །ཞེས་དང༌། བར་ཆད་ཀྱི་ཆོས་ལས་ཡང་དག་
པར་རྒལ་བས་ལྷ་ལ་སོགས་པའི་བདུད་ལས་འདས་པ་དང༌། ཞེས་གསུངས། གཉིས་པ་མི་
གནས་པར་གནས་པའི་དེ་སྟོན་པ་ལ། རབ་འབྱོར་འདི་ལྟ་སྟེ། དཔེར་ན་འདབ་ཆགས་བྱ་ནི།
བར་སྣང་ལ་རྒྱུ་ཞིང་ས་ལ་མི་ལྟུང་སྟེ། ནམ་མཁའ་བར་སྣང་ལ་གནས་ཀྱང་དེ་ལ་གནས་པ་
མེད་དོ། །ཞེས་སོགས་གསུངས། དེའི་དོན་བཤད་པ་ལ། མི་གནས། ཞེས་དང༌། ཆོས་

487
སྐབས་བཞི་པའི་སྤྱི་དོན།
ཐམས་ཅད་མཉམ་པ་ཉིད་རྣམ་པར་བསྒོམས་པས་མི་གནས་པར་གནས་པ་དང༌། ཞེས་
གསུངས༑ གསུམ་པ་སྨོན་ལམ་གྱི་ཤུགས་ཀྱིས་འཕང་པའི་དེ་ནི། རབ་འབྱོར་འདི་ལྟ་སྟེ།
དཔེར་ན་སྐྱེས་བུ་མཐུ་དང་ལྡན་པ་འཕོང་རྩལ་གྱི་སློབ་དཔོན་དུ་གྱུར་བ་འཕོངས་རྩལ་བསླབ་པ་
ལ་ཤིན་ཏུ་བྱང་བ་གཅིག་ཡོད་ལ། དེས་མདའ་གནམ་དུ་འཕང་སྟེ་མདའ་གཞན་གཅིག་ནས་
གཅིག་ཏུ་བརྒྱུད་དེ་མདའ་སྔ་མ་དེ་ས་ལ་ལྟུང་དུ་མ་བཅུག་སྟེ། ཞེས་སོགས་གསུངས། དེའི་
དོན་བཤད་པ་ལ། ཇི་བཞིན་ཤུགས་དང་ནི། །ཞེས་དང༌། སྨོན་ལམ་གྲུབ་པས་གཞན་གྱི་
དོན་སྔོན་གྱི་ཤུགས་ཀྱིས་འཕངས་པ་བྱེད་པ་དང༌། ཞེས་གསུངས། བཞི་པ་ཐུན་མོང་མ་ཡིན་
པའི་དེ་ནི། དེ་སྐད་ཅེས་བཀའ་སྩལ་བ་དང༌། ཚེ་དང་ལྡན་པ་རབ་འབྱོར་གྱིས་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆེན་གང་ཆོས་ཉིད་འདི་ལ་སློབ་
པ་ཡང་དག་པའི་མཐའ་ལ་སློབ་པ། དེ་བཞིན་ཉིད་ལ་སློབ་པ། ཆོས་ཀྱི་དབྱིངས་རང་གི་
མཚན་ཉིད་སྟོང་པ་ཉིད་ཀྱི་བར་ལ་སློབ་པ། རྣམ་པར་ཐར་པའི་སྒོ་གསུམ་ལ་སློབ་པའི་བར་མ་
དོར་བླ་མེད་རྫོགས་བྱང་ལས་ཉམས་པར་མི་འགྱུར་བ་ནི་དཀའ་བ་བགྱིད་པ་སྟེ། ཞེས་སོགས་
ཀྱིས་བཤད། དེའི་དོན་བཤད་པ་ལ། ཐུན་མོང་མ་ཡིན་མཚན་ཉིད་དང༌། །ཞེས་དང༌
དཀའ་བ་སྤྱོད་པ་ཐམས་ཅད་ཤིན་ཏུ་གོམས་པ་ཉིད་ཀྱིས་ཐུན་མོང་མ་ཡིན་པ་དང༌ཞེས་
གསུངས༑ ལྔ་པ་མ་ཆགས་པའི་དེ་ནི རབ་འབྱོར་གཞན་ཡང་བྱང་ཆེན་གང་གི་ཚེ་འདི་ལྟ་
སྟེ་ནང་སྟོང་པ་ཉིད་དང་ཕྱི་སྟོང་པ་ཉིད་དང་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་བར་
དང༌། ཞེས་སོགས་ཀྱིས་བསྟན། དེའི་དོན་བཤད་པ་ལ། མ་ཆགས་པ་དང༌། ཞེས་དང༌།
ཆོས་དཀར་པོ་རྣམ་པར་དག་པས་ཆོས་ཐམས་ཅད་ལ་འཛིན་པ་མེད་པ་དང༌། ཞེས་གསུངས།
དྲུག་པ་མི་དམིགས་པའི་དེ་ནི། རབ་འབྱོར་གང་བྱང་ཆེན་འདི་སྙམ་དུ་འདི་དག་ནི་ཡུན་རིང་
པོར་ཕྱིན་ཅི་ལོག་བཞི་ལ་སྤྱོད་སྤྱོད་པ་རྟག་པར་འདུ་ཤེས་པ་དང༌། བདེ་བར་འདུ་ཤེས་པ་དང༌།
སྡུག་པར་འདུ་ཤེས་པ་ལ་སྤྱོད་སྤྱོད་པ་ཡིན་གྱི་དེ་དག་གི་ཕྱིར་དུ་བྱང་ཆུབ་ཏུ་སྤྱད་པར་བྱའོ།།
ཞེས་སོགས་ཀྱིས་བསྟན། དེའི་དོན་བཤད་པ་ལ། མི་དམིགས་དང༌། །ཞེས་དང༌། རྣམ་

488
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌
པར་ཐར་པའི་སྒོ་སྟོང་པ་ཉིད་ཀྱིས་མི་དམིགས་པ་དང༌། ཞེས་གསུངས། བདུན་པ་མཚན་མ་
མེད་པའི་དོན་ནི། རབ་འབྱོར་གང་བྱང་ཆེན་འདི་སྙམ་དུ་སེམས་ཅན་འདི་དག་ཡུན་རིང་བོ་
ནས་མཚན་མ་ལ་སྤྱོད་སྤྱོད་པ་སྟེ། བུད་མེད་ཀྱི་མཚན་མའམ། ཞེས་སོགས་ཀྱིས་བསྟན།
དེའི་དོན་བཤད་པ་ལ། མཚན་མ། ཞེས་དང༌། རྣམ་པར་ཐར་པའི་སྒོ་མཚན་མ་མེད་པ་ཉིད་
ཀྱིས་མཚན་མ་མེད་པ་དང༌། ཞེས་གསུངས། བརྒྱད་པ་སྨོན་པ་མེད་པའི་དེ་ནི། རབ་འབྱོར་
བྱང་ཆེན་འདི་སྙམ་དུ་སེམས་ཅད་འདི་དག་ནི་ཡུན་རིང་པོ་ནས་སྨོན་ལམ་ལ་སྤྱོད་སྤྱོད་པ་སྟེ།
ཞེས་སོགས་ཀྱིས་བསྟན། དེའི་དོན་བཤད་པ་ལ། སྨོན་ལམ་ཟད་པ་དང༌། །ཞེས་དང༌།
རྣམ་པར་ཐར་པའི་སྒོ་སྨོན་པ་མེད་པ་ཉིད་ཀྱིས་སྨོན་པ་མེད་པ་དང༌། ཞེས་གསུངས། དགུ་པ་
ཕྱིར་མི་ལྡོག་པའི་རྟགས་ཀྱི་དེ་སྟོན་པ་ལ། རབ་འབྱོར་གང་བྱང་ཆེན་དེ་ལྟར་སྤྱོད་ཅིང་བྱང་
ཆོས་འདི་དག་ལ་ཡོངས་སུ་འདྲིས་པར་བྱེད་པ་དེ་དག་ལ། ཞེས་སོགས་གསུངས། དེའི་དོན་
བཤད་པ་ལ། དེ་ཡི་རྟགས་དང༌། །ཞེས་དང༌། དྲི་བ་སྔོན་དུ་བཏང་བ་ཅན་ཕྱིར་མི་ལྡོག་པའི་
ཆོས་བརྗོད་པས་ཕྱིར་མི་ལྡོག་པའི་རྟགས་དང༌། ཞེས་གསུངས། བཅུ་པ་ཡུལ་ཚད་མེད་པ་
ལ་ཐབས་མཁས་པ་དེ་སྟོན་པ་ལ། གསོལ་པ། བཅོམ་ལྡན་འདས་གང་གིས་ཕྱིར་མི་ལྡོག་
པར་འགྱུར་བའི་རྣམ་གྲངས་དེ་ལྟ་བུ་མ་ཆིས་སམ། བཅོམ་ལྡན་འདས་ཀྱིས་བཀའ་སྩལ་པ།
རབ་འབྱོར་དེ་ནི་ཡོད་དེ། ཞེས་པ་ནས། བྱང་ཆེན་དེ་དང་དེ་དག་ནི་ལྷ་དང་མི་དང་ལྷ་མ་ཡིན་
དུ་བཅས་པའི་འཇིག་རྟེན་གྱིས་མི་འཕྲོགས་པ་ཡིན་ནོ་ཞེས་གསུངས། དེའི་དོན་བཤད་པ་ལ།
ཚད་མེད་པ། །ཞེས་དང༌། ཡུལ་ཐམས་ཅད་ཤེས་པ་ཉིད་ཀྱིས་ཚད་མེད་པ་སྟེ། ཞེས་དང༌
བཞི་པ་ནི། ཐབས་ལ་མཁས་པ་རྣམ་པ་བཅུ། ཞེས་དང༌། ཤེས་རབ་ཀྱི་ཕ་རོལ་ཏུ་ཕྱིན་པའི་
ཡུལ་རྣམ་པ་བཅུ་མངོན་སུམ་དུ་བྱ་བ་ལ་དུས་དང་དུས་མ་ཡིན་པ་ཤེས་པའི་སྦྱོར་བ་ནི་ཐབས་ལ་
མཁས་པ་ཡིན་ནོ། །ཞེས་བཤད། གཞུང་དོན་ནི། ཐབས་མཁས་སྦྱོར་བ་དེ་ལ་བཅུར་ཡོད་
དེ༑ དེ་ལ་ཡུལ་གྱི་སྒོ་ནས་བཅུར་ཡོད་པའི་ཕྱིར། ཐབས་མཁས་སྦྱོར་བའི་ཡུལ་དེ་ལ་བཅུར་
ཡོད་དེ། དེ་ལ་རྣམ་པར་ཐར་པ་གསུམ་དང༌། བྱང་ཆོས་སྡེ་ཚན་བདུན་རྣམས་སུ་ཡོད་པའི་

489
སྐབས་བཞི་པའི་སྤྱི་དོན།
ཕྱིར༑
༼ མཐའ་དཔྱད་པ་ལ་ཐབས་མཁས་ཀྱི་སྦྱོར་བ་སྤྱིར་བསྟན་པ།༽
མཐའ་དཔྱད་པ་ལ། ཐབས་མཁས་སྦྱོར་བ་སྤྱིར་བསྟན་པ་དང༌། བདུད་བཞི་བཅོམ་ཚུལ་བྱེ་
བྲག་ཏུ་བཤད་པ་གཉིས་ལས། དང་པོ་ནི འབད་རྩོལ་རགས་པ་ཞི་བའི་སྒོ་ནས་འཕྲིན་ལས་
ཕུན་ཚོགས་ལྷུན་གྱིས་གྲུབ་པའི་དག་སའི་རྣལ་འབྱོར་དེ། ཐབས་མཁས་སྦྱོར་བའི་མཚན་ཉིད།
དབྱེ་ན། བདུད་བཞི་མངོན་དུ་གྱུར་པ་ལས་འདས་པའི་ཐབས་མཁས་སྦྱོར་བ། མི་གནས་པར་
གནས་པའི་སྦྱོར་བ། གདུལ་བྱ་གཞན་གྱི་དོན་སྔོན་གྱི་སྨོན་ལམ་ཇི་ལྟར་བཏབ་པའི་ཤུབ་ས་
ཀྱིས་འཕང་པ་ལྟར་བྱེད་པའི་སྦྱོར་བ། ཉན་རང་དང་ཐུན་མོང་མ་ཡིན་པའི་སྦྱོར་བ། ཆོས་
ཐམས་ཅད་ལ་འཛིན་པ་མེད་པར་མ་ཆགས་པའི་སྦྱོར་བ། མི་དམིགས་པའི་སྦྱོར་བ། མཚན་
མ་མེད་པའི་སྦྱོར་བ། སྨོན་ལམ་ཟད་པའི་སྦྱོར་བ། སྔར་བཤད་པའི་ཕྱིར་མི་ལྡོག་པའི་རྟགས་
བརྒྱད་པོ་དེས་མཚོན་པར་བྱེད་པའི་སྦྱོར་བ། ཚད་མེད་པའི་ཐབས་མཁས་སྦྱོར་བ་དང་བཅུར་
ཡོད༑ ཁོ་ན་རེ། ས་བརྒྱད་པའི་བར་ཆད་མེད་ལམ་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། འདོད་ན། དེ་ཆོས་ཅན། གཙོ་བོར་སྤྲུལ་སྐུའི་ལག་རྗེས་འཇོག་བྱེད་
ཡིན་པར་ཐལ། འདོད་པའི་ཕྱིར་ན་མ་ཁྱབ། ཁ་ཅིག །དག་སའི་རྣལ་འབྱོར་གང་ཞིག
གཙོ་བོར་སྤྲུལ་སྐུའི་ལག་རྗེས་འཇོག་བྱེད་ཀྱི་རྟོགས་རིགས་སུ་གནས་པ་དེའི་མཚན་ཉིད་ཟེར་ན།
ས་བརྒྱད་པའི་བར་ཆད་མེད་ལམ་ཆོས་ཅན། ཟུར་གཉིས་པ་དེར་ཐལ། མཚོན་བྱ་དེའི་ཕྱིར།
འདོད་མི་ནུས་ཏེ། སྔར་བཞིན་ནོ། །ཁ་ཅིག །འཕྲིན་ལས་ཕུན་ཚོགས་སྒྲུབ་པའི་རྒྱུའི་དགེ་
རྩའི་ནུས་པ་མཐུ་ཅན་དུ་གྱུར་པའི་དག་སའི་ཡེ་ཤེས་དེ་དེའི་མཚན་ཉིད་ཟེར་བ་མི་འཐད་དེ།
ས་བརྒྱད་པ་ནས་འཕྲིན་ལས་ཕུན་ཚོགས་ཡོད་པའི་ཕྱིར།

490
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བདུད་བཞི་བཅོམ་ཚུལ་བྱེ་བྲག་ཏུ་བཤད་པ།
གཉིས་པ་ལ། བདུད་བཞི་སོ་སོའི་ངོ་བོ། བདུད་བཞིར་འཇོག་པའི་རྒྱུ་མཚན། སྒྲ་དོན།
བདུད་བཞི་བཅོམ་པའི་ས་མཚམས་དང་བཞི་ལས། དང་པོ་ལ། ཁ་ཅིག། རང་རྒྱུ་ལས་ཉོན་
གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་གང་ཞིག །གཙོ་བོར་དམན་པའི་ལྷག་མེད་མྱང་
འདས་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་པ། ཕུང་པོའི་བདུད་ཀྱི་མཚན་
ཉིད། སེམས་རབ་ཏུ་མ་ཞི་བར་བྱེད་པའི་སེམས་བྱུང་གང་ཞིག །གཙོ་བོར་དམན་པའི་ལྷག་
མེད་མྱང་འདས་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་པ། ཉོན་མོངས་པའི་
བདུད་ཀྱི་མཚན་ཉིད། སྲོག་གི་དབང་པོ་རང་དབང་མེད་པར་འགག་པར་བྱེད་པའི་ཆ་གང་
ཞིག༑ གཙོ་བོར་གཉིས་ཀའི་ཆ་ལས་རྣམ་གྲོལ་གྱི་དགྲ་བཅོམ་ཐོབ་པ་ལ་བར་དུ་གཅོད་པའི་
སྒྲིབ་པའི་རིགས་སུ་གནས་པ། འཆི་བདག་གི་བདུད་ཀྱི་མཚན་ཉིད། བདུད་གཞན་གསུམ་
ལས་འདའ་བ་ལ་བར་དུ་གཅོད་བྱེད་གང་ཞིག །བདུད་བཞིའི་ནང་ཚན་ཡིན་པ་དེ། ལྷའི་བུའི་
བདུད་ཀྱི་མཚན་ཉིད་ཟེར་ན། སོ་སྐྱེའི་རྒྱུད་ཀྱི་ཉོན་མོངས་ཆོས་ཅན། ཕུང་པོའི་བདུད་དུ་ཐལ།
ཉེར་ལེན་གྱི་ཕུང་པོ་ཡིན་པའི་ཕྱིར། ཁྱབ་སྟེ། ཉན་སར། དེ་ལ་ཕུང་པོའི་བདུད་ནི་ཉེ་བར་
ལེན་པའི་ཕུང་པོ་ལྔའོ། །ཞེས་གསུངས་པའི་ཕྱིར། འདོད་ན། དེ་ཆོས་ཅན། ཟུར་གཉིས་
པ་དེར་ཐལ། འདོད་པའི་ཕྱིར། འདོད་མི་ནུས་ཏེ། མཚན་ཉིད་གཉིས་པའི་ཟུར་གཉིས་པ་
དེའི་ཕྱིར། ཉོན་མོངས་པའི་བདུད་ཡིན་པའི་ཕྱིར། ཁྱབ་པ་ཁས། མཚན་ཉིད་གཉིས་པ་མི་
འཐད་དེ། ཉོན་མོངས་དང་མཚུངས་ལྡན་གྱི་གཙོ་སེམས་དང༌། ཉོན་མོངས་པའི་ས་བོན་
རྣམས་ཉོན་མོངས་པའི་བདུད་ཡིན་པའི་ཕྱིར། གཞན་ཡང༌། ལྷག་མེད་མྱང་འདས་ལ་གནས་
པའི་ཉན་ཐོས་དགྲ་བཅོམ་པས་ཕུང་པོའི་བདུད་བཅོམ་པ་དང༌། གཉིས་ཀའི་ཆ་ལས་རྣམ་གྲོལ་
གྱི་ཉན་ཐོས་དགྲ་བཅོམ་པས་འཆི་བདག་གི་བདུད་བཅོམ་པར་ཐལ། མཚན་ཉིད་དང་པོ་དང་
གསུམ་པ་འཐད་པའི་ཕྱིར། འདོད་མི་ནུས་ཏེ། ཕུང་པོའི་བདུད་བཅོམ་ན་མ་རིག་བག་ཆགས་

491
སྐབས་བཞི་པའི་སྤྱི་དོན
ཀྱི་ས་དང་ཟག་མེད་གྱི་ལས་ལ་བརྟེན་ནས་བྱུང་བའི་ཡིད་ལུས་སྤང་པས་ཁྱབ་ལ། འཆི་བདག་
གི་བདུད་བཅོམ་ན། བསམ་གྱིས་མི་ཁྱབ་པའི་འཆི་འཕོ་སྤངས་དགོས་པའི་ཕྱིར། གཞན་
ཡང་༑ མཚན་ཉིད་བཞི་པ་ལ། འདོད་ཆགས་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། དང་པོ་གྲུབ་སྟེ། ས་བརྒྱད་པ་ཐོབ་པ་ལ་བར་དུ་གཅོད་བྱེད་ཡིན་པའི་ཕྱིར།
གཉིས་པ་གྲུབ་སྟེ། ཉོན་མོངས་པའི་བདུད་ཡིན་པའི་ཕྱིར། གཞན་ཡང༌། ཐེག་ཆེན་གྱི་
མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་ཡིན་ན། འཆི་བདག་གི་བདུད་བཅོམ་
པས་ཁྱབ་པར་ཐལ། དེ་ཡིན་ན་ལས་ཉོན་གྱི་དབང་གིས་འཁོར་བར་སྐྱེ་འཆི་སྤངས་པས་ཁྱབ་
པ་གང་ཞིག །མཚན་ཉིད་འཐད་པའི་ཕྱིར། རང་ལུགས་ནི། བདུད་བཞིའི་ནང་ཚན་གང་
ཞིག རང་རྒྱུ་ལས་དང་ཉོན་མོངས་པ་ལ་བརྟེན་ནས་བྱུང་བའི་ཟག་བཅས་ཀྱི་ཕུང་པོ་དང་མ་
རིག་བག་ཆགས་ཀྱི་ས་ལ་བརྟེན་དགོས་པ་གང་རུང༌། ཕུང་པོའི་བདུད་ཀྱི་མཚན་ཉིད། དབྱེ་
ན། ཕྲ་རགས་གཉིས་ལས། དང་པོ་ནི། མ་རིག་བག་ཆགས་ཀྱི་ས་ལ་བརྟེན་ནས་བྱུང་བའི་
ཡིད་ལུས་ལྟ་བུ། གཉིས་པ་ནི། ཉེར་ལེན་གྱི་ཕུང་པོ་ལྔ་ལྟ་བུ། དེ་གང་ཞིག །གཙོ་བོར་
ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ། ཉོན་མོངས་པའི་བདུད་
ཀྱི་མཚན་ཉིད། དབྱེ་ན། ཕྲ་རགས་གཉིས་ལས། དང་པོ་ནི། ཉོན་སྒྲིབ་ཀྱི་ས་བོན་ལྟ་བུ།
གཉིས་པ་ནི། རྩ་ཉོན་དྲུག །ཉེ་ཉོན་ཉི་ཤུ་ལྟ་བུ། དེ་གང་ཞིག །སྲོག་གི་དབང་པོ་རང་
དབང་མེད་པར་འགག་པར་བྱེད་པའི་ཆའི་རིགས་སུ་གནས་པ། འཆི་བདག་གི་བདུད་ཀྱི་
མཚན་ཉིད། དབྱེ་ན། ཕྲ་རགས་གཉིས་ལས། དང་པོ་ནི། བསམ་གྱིས་མི་ཁྱབ་པའི་འཆི་
འཕོ་ལྟ་བུ། གཉིས་པ་ནི། ལས་ཉོན་གྱིས་སྲོག་གི་དབང་པོ་རང་དབང་མེད་པར་འགག་པར་
བྱེད་པའི་ཆ་ལྟ་བུ། དེ་གང་ཞིག །བདུད་གཞན་གསུམ་ལས་འདའ་བ་ལ་བར་དུ་གཅོད་ཅིང༌།
འདོད་ལྷའི་རིགས་སུ་གཏོགས་པ། ལྷའི་བུའི་བདུད་ཀྱི་མཚན་ཉིད། དཔེར་ན། གཞན་
འཕྲུལ་དབང་བྱེད་གྱི་བདག་པོ་དགའ་རབ་དབང་ཕྱུག་ལྟ་བུ། འདིས་བར་དུ་གཅོད་པའི་ཚུལ་
ཡོད་དེ། གདུལ་བྱ་ཐར་པ་དང་ཐམས་ཅད་མཁྱེན་པ་སྒྲུབ་པ་ལ་ཞུགས་པ་ལ་མངོན་ཤེས་ཀྱིས་

492
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
བལྟས་ཏེ། ཉོན་མོངས་པ་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་གི་མདའ་ལྔ་སོ་
སོར་འཕེན་པའི་ཕྱིར། དེས་ན་འདི་ལ་མེ་ཏོག་མདའ་ཅན་དང༌། མེ་ཏོག་གཞུ་ཅན་དང༌།
མདའ་ལྔ་པ་སོགས་ཀྱི་མིང་བཏགས་སོ། །དེ་ལྟར་ཡང༌། ཉན་སར། དེ་ལ་ཕུང་པོའི་བདུད་
ནི་ཉེ་བར་ལེན་པའི་ཕུང་པོ་ལྔའོ། །ཉོན་མོངས་པའི་བདུད་ནི་ཁམས་གསུམ་ན་སྤྱོད་པའི་ཉོན་
མོངས་པ་རྣམས་ཡིན་ནོ། །འཆི་བདག་གི་བདུད་ནི་སེམས་ཅན་དེ་དང་དེ་དག་སེམས་ཅན་གྱི་
རིས་དེ་དང་དེ་ནས་འཆི་བའི་དུས་བྱེད་པ་གང་ཡིན་པའོ། ལྷའི་བུའི་བདུད་ནི་ཕུང་པོ་དང་ཉོན་
མོངས་པ་དང་འཆི་བདག་གི་བདུད་ལས་འདའ་བར་བྱ་བའི་དགེ་བའི་ཕྱོགས་ལ་བརྩོན་པ་དེ་
དག་ལ་བར་དུ་གཅོད་པའི་རྣམ་པར་གཡེང་བར་བྱ་བའི་འདོད་པའི་ཁམས་སུ་སྐྱེས་པའི་ལྷའི་བུ་
དབང་ཕྱུག་ཐོབ་པ་དག་ཉེ་བར་འོངས་པ་གང་ཡིན་པ་དེ་ནི་ལྷའི་བུའི་བདུད་ཅེས་བྱའོ། །ཞེས་
གསུངས༑ གཉིས་པ་ནི་བདུད་དེ་ལ་བཞིར་འཇོག་པའི་རྒྱུ་མཚན་ཡོད་དེ། གང་འཆི་བའི་
དབང་དུ་བྱས་ནས་ཕུང་པོའི་བདུད་དང༌། གང་གིས་འཆི་བའི་དབང་དུ་བྱས་ནས་ཉོན་མོངས་
པའི་བདུད་དང༌། འཆི་བའི་ངོ་བོའི་དབང་དུ་བྱས་ནས་འཆི་བདག་གི་བདུད་དང༌། དེ་གསུམ་
ལས་འདའ་བ་ལ་བར་དུ་གཅོད་པའི་དབང་དུ་བྱས་ནས་ལྷའི་བུའི་བདུད་བཞག་པའི་ཕྱིར་ཏེ།
ཉན་སར། དེ་ལ་གང་འཆི་བ་དང༌། གང་གིས་འཆི་བ་དང༌། འཆི་བ་དེ་གང་ཡིན་པ་དང༌།
བར་ཆད་ཀྱི་དངོས་པོ་གང་གིས་འཆི་བ་ལས་ཡང་དག་པར་མི་འདའ་བར་བྱེད་པ་དེ་དག་གི་
དབང་དུ་བྱས་ནས་བདུད་བཞིར་རྣམ་པར་བཞག་པ་ཡིན་ཏེ། ཞེས་གསུངས་པའི་ཕྱིར།
གསུམ་པ་ནི། མྱ་ངན་ལས་འདས་པ་ལ་གེགས་བྱེད་པས་ན་བདུད་ཅེས་བྱའོ། །
བདུད་བཞི་བཅོམ་པའི་ས་མཚམས་ལ་གསེང་ཕྲེང་དང་རྣམ་བཤད་ལས་གསུངས་
ཚུལ་ལོ།
བཞི་པ་ལ། གསེར་ཕྲེང་ལས། ཉོན་མོངས་པའི་བདུད་ས་བརྒྱད་པ་ནས་དང་། འཆི་བའི་
བདུད་ལ་ལས་ཉོན་ཀྱི་དབང་གིས་འཆི་བ་ས་དང་པོ་ནས་མེད་ཀྱང་ཡིད་ལུས་ཀྱི་འཆི་འཕོ་བ་

493
སྐབས་བཞི་པའི་སྤྱི་དོན།
སངས་རྒྱས་མ་ཐོབ་བར་དུ་མི་ལྡོག་པས་འཆི་བདག་གི་བདུད་དང་། ཕུང་པོའི་བདུད་སངས་
རྒྱས་མ་ཐོབ་བར་དུ་དང༌། ལྷའི་བུའི་བདུད་ཀྱང་དེ་གསུམ་ལ་བར་ཆད་མེད་པས་དེ་གསུམ་ཇི་
སྲིད་འཇུག་པ་དེ་སྲིད་དུ་ཡོད་དོ། །རྒྱུད་བླ་མར་ཡང༌། འཆི་མེད་ཞི་བའི་གནས་ཐོབ་ལ།
འཆི་བདུད་རྒྱུ་བ་མེད་ཕྱིར་རོ། །ཞེས་ཐུབ་པའི་སྐུ་རྟག་པའི་སྒྲུབ་བྱེད་དུ་གསུངས་སོ། །ཞེས་
གསུངས་ཀྱང༌། རང་ལུགས་ནི་རྣམ་བཤད་ལྟར་ཁས་བླངས་ཏེ། དེ་ཡང༌། ཐེག་དམན་གྱི་
དབང་དུ་བྱས་ན་མཐོང་ལམ་ཐོབ་ནས་ལྷའི་བུའི་བདུད་བཅོམ་སྟེ། སྐྱབས་གནས་ལ་ཐེ་ཚོམ་ཟ་
བའི་ཐེ་ཚོམ་གྱི་དངོས་གཉེན་ཐོབ་པའི་ཕྱིར། དགྲ་བཅོམ་ཐོབ་ནས་ཉོན་མོངས་པའི་བདུད་
བཅོམ་སྟེ། ཉོན་སྒྲིབ་ཟད་པར་སྤངས་པའི་ཕྱིར། གཉིས་ཀའི་ཆ་ལས་རྣམ་གྲོལ་གྱི་དགྲ་
བཅོམ་ཐོབ་ནས་འཆི་བདག་གི་བདུད་རགས་པ་བཅོམ་སྟེ། འབད་རྩོལ་རགས་པ་དང་བཅས་
པའི་སྒོ་ནས་སྐྱེ་འཆི་བྱེད་པ་སྤངས་པའི་ཕྱིར། ལྷག་མེད་མྱང་འདས་ཐོབ་ནས་ཕུང་པོའི་བདུད་
རགས་པ་བཅོམ་སྟེ། ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་སྤངས་པའི་ཕྱིར་
ཏེ༑ རྣམ་བཤད་ལས། ཐེག་པ་དམན་པ་རྣམས་མཐོང་ལམ་ཐོབ་ནས་ལྷའི་བུའི་བདུད་ལས་
འདས་ཤིང༌། དགྲ་བཅོམ་ཐོབ་ནས་ཉོན་མོངས་པའི་བདུད་ལས་འདའོ། །གཉིས་ཀའི་ཆ་ལས་
རྣམ་པར་གྲོལ་བས་འཆི་བདག་གི་བདུད་བཅོམ་སྟེ། ཚེའི་འདུ་བྱེད་བྱིན་གྱིས་བརླབས་པ་ལ་
དབང་བའི་ཕྱིར། ཕུང་པོའི་བདུད་ལས་ལྷག་མེད་མྱང་འདས་ཐོབ་ནས་འདའོ། །ཞེས་
གསུངས་པའི་ཕྱིར། ཐེག་ཆེན་གྱི་དབང་དུ་བྱས་ན། ཕྱིར་མི་ལྡོག་པའི་རྟགས་ཐོབ་ནས་ལྷའི་
བུའི་བདུད་བཅོམ་སྟེ། དཀོན་མཆོག་གསུམ་ལ་ཡིད་ཆེས་པའི་དད་པ་ཐོབ་པའི་སྒོ་ནས་ཕྱིར་མི་
ལྡོག་པའི་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་ཕྱིར། ས་བརྒྱད་པ་ནས་ཉོན་མོངས་པའི་
བདུད་རགས་པ་བཅོམ་སྟེ། དེར་ཉོན་སྒྲིབ་སྤངས་པའི་ཕྱིར། དེར་འཆི་བདག་གི་བདུད་
རགས་པ་བཅོམ་སྟེ། དེར་འབད་རྩོལ་རགས་པ་དང་བཅས་པའི་སྒོ་ནས་འཆི་བྱེད་ཀྱི་འཆི་
བདག་གི་བདུད་སྤངས་པའི་ཕྱིར། དེར་ཕུང་པོའི་བདུད་རགས་པ་བཅོམ་སྟེ། འབད་རྩོལ་
རགས་པ་དང་བཅས་པའི་སྒོ་ནས། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་

494
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
ནས་བྱུང་བའི་ཡིད་ལུས་སྤངས་པའི་ཕྱིར་ཏེ། རྣམ་བཤད་ལས། ཐེག་པ་ཆེན་པོའི་ཕྱིར་མི་
ལྡོག་པའི་རྟགས་ཐོབ་ནས་ལྷའི་བདུད་ལས་འདས་ཤིང༌། ས་བརྒྱད་པ་ཐོབ་ནས་བདུད་གཞན་
གསུམ་རགས་པ་ལས་འདའ་ལ་བདུད་བཞི་མ་ལུས་པར་བཅོམ་པ་ནི་སངས་རྒྱས་པ་ནའོ།།
ཞེས་དང༌། ས་བདུན་པ་མན་ཆད་ནས་ཀྱང་འབད་པས་བསྒྲུབས་ན། མ་རིག་བག་ཆགས་ཀྱི་
ས་དང་ཟག་པ་མེད་པའི་ལས་ལ་བརྟེན་ནས་ཡིད་ཀྱི་རང་བཞིན་གྱི་ལུས་ལེན་ནུས་མོད་ཀྱི་ངམ་
ངམ་ཤུགས་ཀྱིས་འགྲུབ་པ་ནི་ཉན་རང་དགྲ་བཅོམ་པ་དང་དབང་ཐོབ་པའི་བྱང་ཆུབ་སེམས་
དཔའ་རྣམས་ཡིན་པར་ཤེས་པར་བྱའོ། །ཞེས་གསུངས་པའི་ཕྱིར། བདུད་བཞི་མ་ལུས་པར་
བཅོམ་པ་དང་སངས་རྒྱས་པ་དུས་མཉམ་སྟེ། འཆི་བདག་གི་བདུད་བཅོམ་ན་བསམ་གྱིས་མི་
ཁྱབ་པའི་འཆི་འཕོ་སྤངས་པས་ཁྱབ། ཕུང་པོའི་བདུད་བཅོམ་ན། མ་རིག་བག་ཆགས་ཀྱི་ས་
དང་ཟག་མེད་ཀྱི་ལས་ལ་བརྟེན་ནས་འབྱུང་བའི་ཡིད་ལུས་མི་ལེན་པས་ཁྱབ་པའི་ཕྱིར། ལུང་
འདི་དག་གི་དོན་མ་གོ་བ་ཁ་ཅིག །ཐེག་དམན་གྱི་མཐོང་ལམ་ནས་ལྷའི་བུའི་བདུད་བཅོམ་སྟེ།
དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། དམན་པའི་ལྷག་བཅས་མྱང་འདས་
ཐོབ་ནས་ཉོན་མོངས་པའི་བདུད་བཅོམ་སྟེ། ཉོན་སྒྲིབ་མ་ལུས་པར་སྤངས་པའི་ཕྱིར། གཉིས་
ཀའི་ཆ་ལས་རྣམ་གྲོལ་གྱི་དགྲ་བཅོམ་ཐོབ་ནས་འཆི་བདག་གི་བདུད་བཅོམ་སྟེ། ཚེའི་འདུ་བྱེད་
བྱིན་གྱིས་བརླབས་པ་ལ་དབང་བའི་ཕྱིར། དམན་པའི་ལྷག་མེད་མྱང་འདས་ཐོབ་ནས་ཕུང་པོའི་
བདུད་བཅོམ་སྟེ། ལས་ཉོན་གྱི་དབང་གིས་བླང་བའི་ཟག་བཅས་ཀྱི་ཕུང་པོ་སྤངས་པའི་ཕྱིར།
ཞེས་ཟེར་ཞིང༌། ཐེག་ཆེན་གྱི་དབང་དུ་བྱས་ན་བདུད་བཞི་མ་ལུས་པར་བཅོམ་པ་དང་སངས་
རྒྱས་པ་དུས་མཉམ་པའི་ཕྱིར། ཞེས་ཟེར་བ་ནང་འགལ་ཏེ། བདུད་བཞི་མ་ལུས་པར་བཅོམ་
པའི་ཐེག་ཆེན་གྱི་གང་ཟག་ཡིན་ན་སངས་རྒྱས་འཕགས་པ་ཡིན་དགོས་པར་ཐལ། དམ་བཅའ་
ཕྱི་མ་དེའི་ཕྱིར། འདོད་ན། ལྷག་མེད་མྱང་འདས་ཐོབ་པའི་གཉིས་ཀའི་ཆ་ལས་རྣམ་གྲོལ་གྱི་
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན།
དེར་ཐལ། དེའི་ཕྱིར། རྟགས་གྲུབ་སྟེ། དེ་འདྲའི་ཉན་ཐོས་དགྲ་བཅོམ་པ་དེས་བདུད་བཞི་མ་

495
སྐབས་བཞི་པའི་སྤྱི་དོན།
ལུས་པར་བཅོམ་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ལྷའི་བུའི་བདུད་བཅོམ་
པ་གང་ཞིག །ཉོན་མོངས་པའི་བདུད་བཅོམ། ཕུང་པོའི་བདུད་བཅོམ། འཆི་བདག་གི་བདུད་
ཀྱང་བཅོམ་པའི་ཕྱིར། རྟགས་རྣམས་དམ་བཅའ་སྟེང་དུ་སྒྲུབ། རོང་ཊཱིཀ་པ་ན་རེ། ཐེག་ཆེན་
གྱི་མཐོང་ལམ་ནས་ལྷའི་བུའི་བདུད་བཅོམ་སྟེ། དཀོན་མཆོག་གསུམ་ལ་མངོན་པར་རྟོགས་
པའི་ཡིད་ཆེས་བརྟན་པོ་ཐོབ་པའི་ཕྱིར། ལྷག་བཅས་མྱང་འདས་ཐོབ་ནས་ཉོན་མོངས་པའི་
བདུད་བཅོམ་སྟེ། འཁོར་བར་འཆིང་བྱེད་ཀྱི་ཉོན་མོངས་མ་ལུས་པར་སྤངས་པའི་ཕྱིར།
བསམ་གཏན་གྱི་རབ་མཐའ་ཐོབ་ནས་འཆི་བདག་གི་བདུད་བཅོམ་སྟེ། ཚེ་འདོར་ལེན་ལ་དབང་
ཐོབ་པའི་ཕྱིར། ལྷག་མེད་མྱང་འདས་ཐོབ་ནས་ཕུང་པོའི་བདུད་བཅོམ་སྟེ། ཉེར་ལེན་གྱི་ཕུང་
པོ་བོར་ཞིང་ལེན་པ་མེད་པའི་ཕྱིར། ཐེག་ཆེན་གྱི་སྦྱོར་ལམ་ནས་ལྷའི་བུའི་བདུད་བཅོམ་སྟེ།
དཀོན་མཆོག་གསུམ་ལ་ཞེ་ནས་དད་པ་ཐོབ་པའི་ཕྱིར། ཐེག་ཆེན་མཐོང་ལམ་ནས་འཆི་བདག་
གི་བདུད་བཅོམ་སྟེ། ལས་ཉོན་གྱིས་སྐྱེ་འཆི་སྤངས་པའི་ཕྱིར། ས་བརྒྱད་པ་ནས་ཕུང་པོའི་
བདུད་བཅོམ་སྟེ། རྣམ་པར་གྲོལ་བའི་སྐུ་མངོན་དུ་བྱེད་པའི་ནུས་པ་ཐོབ་པའི་ཕྱིར། ཞེས་ཟེར་
བ་མི་འཐད་དེ། རབ་མཐའི་བསམ་གཏན་ཐོབ་པའི་སོ་སྐྱེ་ཡོད་པའི་ཕྱིར་དང༌། ས་བདུན་པ་
ནས་རྣམ་པར་གྲོལ་བའི་སྐུ་མངོན་དུ་བྱེད་པའི་ནུས་པ་ཐོབ་པའི་ཕྱིར། གཞན་རྣམས་སྔར་གྱི་
རིགས་པས་ཁེགས་སོ། །ཁ་ཅིག །དཀོན་མཆོག་གསུམ་ལ་ཞེ་ནས་དད་པ་ཐོབ་ན་ལྷའི་བུའི་
བདུད་བཅོམ་པས་ཁྱབ། ཚེའི་འདུ་བྱེད་བྱིན་གྱིས་བརླབས་པ་ལ་དབང་ཐོབ་ན་འཆི་བདག་གི་
བདུད་རགས་པ་བཅོམ་པས་ཁྱབ། ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་
སྤངས་ན་ཕུང་པོའི་བདུད་རགས་པ་བཅོམ་པས་ཁྱབ་ཟེར་བ་མི་འཐད་དེ། དང་པོ་ལ། དཀོན་
མཆོག་གསུམ་གྱི་ཡོན་ཏན་ལ་ཚད་མས་དྲངས་པའི་ངེས་པ་རྙེད་པའི་དམན་ལམ་སྔོན་དུ་མ་སོང་
བའི་བྱང་སེམས་ཚོགས་ལམ་པས་མ་ངེས། གཉིས་པ་ལ་དམན་ལམ་སྔོན་དུ་མ་སོང་བའི་ས་
དང་པོ་པས་མ་ངེས། གསུམ་པ་ལ་ས་གསུམ་པ་པས་མ་ངེས་པའི་ཕྱིར། རྟགས་ཕྱི་མ་གྲུབ་
སྟེ༑ དབུ་མ་འཇུག་པ་ལས། དེ་ཡི་ཚེ་ན་བསྐལ་པ་བརྒྱར་གནས་ཤིང༌། །ཞེས་དེ་འདྲའི་ས་

496
རྗེ་བཙུན་ཆོས་ཀྱི་རྒྱལ་མཚན་གྱི་གསུང༌།
དང་བོ་པ་དེས་ཚེ་སྐད་ཅིག་མ་གཅིག་ཀྱང་བསྐལ་པ་བརྒྱར་བྱིན་གྱིས་བརླབས་ནུས་པར་
གསུངས་པའི་ཕྱིར་དང༌། རྒྱུད་བླ་མར། འཕགས་པས་འཆི་དང་རྒ་བ་དང༌། །ཞེས་སོགས་
ཀྱིས་བཤད། ཐེག་ཆེན་གྱི་མཐོང་ལམ་རྣམ་གྲོལ་ལམ་ནས་ལས་ཉོན་གྱི་དབང་གིས་བྱུང་བའི་
ཟག་བཅས་ཀྱི་ཕུང་པོ་སྤངས་པར་བཤད་པའི་ཕྱིར། དེས་ན་ས་བཅུ་པའི་ཡེ་ཤེས་ཆོས་ཅན།
བདུད་བཞི་མངོན་གྱུར་པ་ལས་འདས་པ་ཡིན་ཏེ། བདུད་ཀྱིས་བར་ཆད་བྱ་བར་ནུས་པ་སོགས་
བར་ཆད་ཀྱི་ཆོས་ལ་རྣལ་འབྱོར་གྱི་སྟོབས་ཀྱིས་ཡང་དག་པར་རྒལ་བའི་དག་སའི་ཡེ་ཤེས་ཡིན་
པའི་ཕྱིར།
༼ སྐབས་བསྡུ་བའོ།། ༽
གསུམ་པ་སྐབས་བསྡུ་བ་ནི། ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་
མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་དཀའ་བའི་
གནས་གསགསལ་བར་ར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་ཞེས་བྱ་བ་ལས་
སྐབས་བཞི་པའི་ལེགས་པར་བཤད་པའོ།། །།ཟབ་དང་རྒྱ་ཆེའི་ཆོས་ཚུལ་རྒྱ་མཚོའི་དབྱངས།།
སྐལ་བཟང་ཡིད་ཀྱི་ངལ་བསོར་རྟག་འཁྲོལ་བས། །རྒྱལ་དཀའ་སྲིད་པའི་གདུང་བ་ཀུན་
གཞིལ་པའི། །མཚན་སྙན་ཁོར་ཡུག་རི་བོའི་ཕ་མཐར་འགྲིམས། །གང་དེས་ཕ་རོལ་ཕྱིན་
གཞུང་ཟབ་མོ་ཡི། །ཟབ་བརླིང་ཚིག་འབྲུ་བཟང་པོའི་དོན་རྣམས་ཀུན། །བློ་གསལ་བློ་ཡི་མེ་
ལོང་དྭངས་བའི་ངོས། །མ་འདྲེས་གསལ་བར་སྟོན་པའི་ལེགས་བཤད་རྣམས། །དཔར་དུ་
བསྐྲུན་པའི་རབ་དཀར་དགེ་ཚོགས་ཀྱིས། །ས་གསུམ་ལུས་ཅན་ཀུན་གྱི་ཕན་བདེའི་དཔྱིད།།
ཐུབ་བསྟན་སྤྱི་དང་བློ་བཟང་རྒྱལ་བའི་བསྟན། །ནམ་ཡང་མི་ནུབ་རིང་དུ་རྒྱས་གྱུར་ཅིག
བསྟན་འཛིན་དགེ་འདུན་གུར་ཀུམ་གཞོན་ནུའི་ཚལ། །རབ་རྒྱས་བསླབ་པ་གསུམ་གྱི་ཟེའུ་
འབྲུའི་དཔལ། །ཆེས་ཆེར་དར་བའི་ངོ་མཚར་དྲི་གསུང་གིས། །འཇིག་རྟེན་ཀུན་དགེའི་
དགའ་སྟོན་འཛིན་གྱུར་ཅིག །རྒྱུ་སྦྱོར་གྱིས་མཚོན་མཁའ་མཉམ་འགྲོ་བ་ཀུན། །ཚེ་རབས་

497
སྐབས་བཞི་པའི་སྤྱི་དོན
ཕྲེང་བར་མི་ཕམ་ཆོས་རྗེ་སོགས། །ཐེག་མཆོག་དགེ་བའི་བཤེས་ཀྱིས་རྗེས་བཟུང་ནས།།
ལམ་འབྲས་ཤེར་ཕྱིན་རྟོགས་པ་མཐར་སོན་ཤོག །ཅེས་པ་འདི་ཡང་གཞུང་བརྒྱ་སྨྲ་བ་སེར་
བྱེས་དགེ་བཤེས་རྒྱུད་སྨད་བླ་མ་ལས་འཛིན་ཨོ་རྒྱན་ཚེ་བརྟན་ནས་སེར་བྱེས་གྲ་ཚང་གི་ཡི་ཆའི་
གྲས་ཕར་ཕྱིན་སྤྱི་དོན་རོལ་མཚོ་སྐབས་བཞི་པ་དཔར་དུ་བསྐྲུན་པའི་དགེ་བསྔོའི་སྨོན་ཚིག་ཏུ་
ཡོངས་འཛིན་ཁྲི་བྱང་སྤྲུལ་མིང་པས་སྨོན་པའོ།། །།དགེ་ལེགས་འཕེལ།། །
པར་བྱང་སྨོན་ཚིག
༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །
གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང་། །
ཚིག་གི་གཟེགས་མ་རེས་ཀྱང་དུག་གསུམ་གྱི།
དྲི་མ་ཡོངས་འཁྲུད་ལེགས་བཤད་བདུད་རྩི་འདི། །
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །
ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །
གདངས་ཏེ་རྒྱུད་ལྔའི་འགྲོ་བ་མ་ལུས་པ།
ངེས་ལེགས་ནོར་བུའི་མཛོད་ལ་དབང་འབྱོར་ཤོག །
ཅེས་པ་འདི་ཡང་ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་སྐྲུན་འགྱུར་
གང་ལ་སྦྱར་ཆོག་པ་དགེའོ།། །།

